<document xml:lang="fin" id="no_id"><header><title/><genre code="admin"/><author><unknown/></author><year>2011</year><place>Jyväskylä</place><publChannel><publication><publisher>Metsähallitus</publisher><ISSN>1796-2943</ISSN><ISBN>978-952-446-863-3</ISBN></publication></publChannel><wordcount>44784</wordcount><conversion_status type="standard"/><availability><license type="standard"/></availability><multilingual/><origFileName>https://julkaisut.metsa.fi/assets/pdf/lp/Csarja/c92.pdf</origFileName><parallel_text xml:lang="sme" location="c114.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version></header><body><p>JULKAISIJA Metsähallitus JULKAISUAIKA  TOIMEKSIANTAJA Metsähallitus HYVÄKSYMISPÄIVÄMÄÄRÄ 16.12.2010 LUOTTAMUKSELLISUUS Julkinen DIAARINUMERO 4281/623/2003 SUOJELUALUETYYPPI/ SUOJELUOHJELMA  ALUEEN NIMI Tarvantovaaran erämaa-alue NATURA  -ALUEEN</p>
<p>NIMI JA KOODI  Tarvantovaaran erämaa FI 1300118</p>
<p>ALUEYKSIKKÖ Lapin luontopalvelut</p>
<p>TEKIJÄ(T ) Metsähallitus JULKAISUN NIMI Tarvantovaaran erämaa-alueen hoito- ja käyttösuunnitelma TIIVISTELMÄ Erämaalain (62/1991) mukaisesti Metsähallitus on laatinut Tarvantovaaran erämaa-alueen hoito-</p>
<p>ja käyttösuunnitelman, jolla pyritään alueen erämaaluonteen säilyttämiseen, luontaiselinkeinojen  ja saamelaiskulttuurin turvaamiseen sekä luonnon monipuolisen käytön ja sen edellytysten  kehittämiseen. Tarvantovaaran erämaa-alueen hoito- ja käyttösuunnitelman kanssa samanaikaisesti on laadittu erämaahan lännessä rajoittuvan Lätäsenon–Hietajoen soidensuojelualueen hoito- ja  käyttösuunnitelma. Alue kuuluu kokonaisuudessaan saamelaisten kotiseutualueeseen (Laki 974/1995). Erämaa kuuluu myös Euroopan unionin Natura 2000 -suojelualueverkoston alpiiniseen vyöhykkeeseen, johon EU:n komissio sen hyväksyi luontodirektiivin (92/43/ETY) perusteella 22.12.2003.      Erämaan hoidon ja käytön seurantaan esitetään pysyviksi tarkoitettujen päätösten sijaan  pysyvää prosessia. Tämä tarkoittaa sitä, että suunnitelmaa tulee tarkistaa 10–15 vuoden välein tai  useamminkin, ja tämän tarkistuksen tulee tapahtua osallistavan suunnittelun periaatteella. Kuitenkin suunnitelman päälinjat – kuten esimerkiksi vyöhykkeistäminen ja siihen perustuva maankäytön ohjaus – on tarkoitettu mahdollisimman pysyviksi päätöksiksi.       Suunnitelma perustuu lakeihin ja asetuksiin, Ylä-Lapin luonnonvarasuunnitelman linjauksiin, alueen luonnon ja käytön perusselvityksiin, maastokäynteihin, Metsähallituksen ja ympäristöministeriön suunnitteluohjeisiin, Metsähallituksen henkilöstön alueen hoidosta kertyneisiin  kokemuksiin ja tietoihin, aiempiin erämaa-alueille laadittuihin hoito- ja käyttösuunnitelmiin, sidosryhmien esittämiin tietoihin ja näkemyksiin sekä paikallisen väestön ja matkailijoiden antamiin tietoihin ja palautteeseen.       Tarvantovaaran erämaa-alue on pinta-alaltaan pienin Enontekiön kunnassa sijaitsevista  erämaista. Yhdessä ympäröivien alueiden kanssa se muodostaa laajan erämaisen, syrjäisen ja  suhteellisen luonnontilaisen aluekokonaisuuden. Tarvantovaaran erämaa on maisemiltaan tyypillistä Metsä- ja Tunturi-Lapin vaihettumisvyöhykettä, jolle on tunnusomaista maaston soisuus. Soita  on noin kolmasosa alueen pinta-alasta. Tunturiylängöiltä, järvistä ja suurilta soilta saavat alkunsa  monet huomattavat Muonionjokeen laskevat joet. Mäntyä esiintyy pieninä metsiköinä ja  yksittäisinä puina alueen eteläosissa; muutoin sen etelä- ja keskiosat ovat pääasiassa tunturikoivikoita ja soita. Näin ollen alueella ei ole metsätaloudellista käyttöä. Maasto kohoaa pohjoiseen mentäessä, ja Maanselän vedenjakajalla Norjan rajalla kohoaa yhtämittaisempi tunturiylänkö, jonka korkeimmat laet ovat yli 600 m mpy.      Tarvantovaaran erämaa on pääasiassa paikallisten ihmisten käytössä. Se on heille tärkeä poronhoito-, metsästys-, kalastus- ja virkistysalue. Erämaa kuuluu kokonaisuudessaan Käsivarren paliskunnan poronhoitoalueeseen. Ulkopaikkakuntalaisista virkistyskävijöistä alueella liikkuvat kesäisin luonnonrauhaa ja hiljaisuutta etsivät omatoimiset eräretkeilijät ja kalastajat. Talvella alueen  pohjoisosassa kulkeva Hetta–Kilpisjärvi-moottorikelkkaura ja siihen liittyvä yhdysura Kaaresuvannosta Syväjärvelle tuovat läpikulkijoita alueelle. Erämaassa on kaksi Metsähallituksen  huoltamaa autiotupaa.</p>
<p>AVAINSANAT erämaa-alue, porotalous, luontaiselinkeinot, saamelaiskulttuuri, virkistyskäyttö  MUUT TIEDOT Suunnitelman ovat kirjoittaneet Liisa Kajala ja Elina Stolt. SARJAN NIMI JA NUMERO Metsähallituksen luonnonsuojelujulkaisuja. Sarja C 92 ISSN-L ISSN (PAINETTU) ISSN (VERKKOJULK.)</p>
<p xml:lang="vep">1796-2943 1799-5396 1796-2943</p>
<p xml:lang="sms">ISBN (PAINETTU) ISBN (VERKKOJULKAISU)</p>
<p xml:lang="vep">978-952-446-862-6 978-952-446-863-3</p>
<p>SIVUMÄÄRÄ 166 s. KIELI suomi KUSTANTAJA Metsähallitus PAINOPAIKKA Kopijyvä Oy</p>
<p><em type="bold">1  Johdanto </em></p>
<p><em type="bold">1.1  Suomen erämaat  </em></p>
<p>Suomessa perustettiin vuonna 1991 erämaalailla (62/1991) 12 erämaa-aluetta, pinta-alaltaan yhteensä noin 1,5 miljoonaa hehtaaria. Näistä yhdeksän sijaitsee kokonaan ja yksi kolmasosaltaan saamelaisten kotiseutualueella. Erämaat ovat luonnonsuojelualueiden ja talousmetsien välimuotoja, monipuolisen käytön alueita.</p>
<p>Kansainvälisesti erämaat määritellään alueiksi, jotka ovat laajoja, syrjäisiä, tiettömiä, lähes asumattomia ja varsin luonnontilaisia. Määritelmä sopii eräin varauksin Suomenkin erämaihin. Suomen erämaat ovat kuitenkin olleet ja ovat edelleen ihmisten käytössä. Siksi ne eivät ole täysin luonnontilaisia, asumattomia eivätkä myöskään täysin syrjäisiä. Nykyiset maastoajoneuvot mahdollistavat lähes ympärivuotisen pääsyn erämaihin.</p>
<p>Laajat tiettömät kairat ovat aikojen kuluessa muokanneet pohjoisen ihmisiä, heidän ajatteluaan ja elämänmuotoaan. Saamelaiskulttuuri ja pohjoinen suomalaiskulttuuri elävät yhä voimakkaina, vaikkakin kulttuurin ulkoiset muodot ovat pysyvän asutuksen ja teknistymisen myötä olennaisesti muuttuneet.</p>
<p>Saamen kielessä ei ole suomen kielen <em type="bold">erämaa</em>-sanaa vastaavaa käsitettä. Porosaamelaiset ovat ainakin osan vuodesta asuneet metsissä ja tuntureilla vaihtaen asuinpaikkaa riistan, kalantulon ja laidunten mukaan, ilman pysyvämpää kiinteää asuinpaikkaa. Saamelaisille koti on ”kaikki tunturit”. </p>
<p>Suomalaisen erämaakäsitteen juuret ovat pyyntikulttuurissa. Erämaiksi on sanottu laajoja takamaita. Niihin tehtiin eri pituisia kalastus- ja metsästysmatkoja aikoina, jolloin pyynti antoi olennaisen osan toimeentulosta.</p>
<p>Suomalaisille erämaa merkitsee ennen kaikkea tietöntä, asumatonta – halkaisijaltaan yli  kahdeksankilometristä – aluetta, jonka ominaispiirteisiin kuuluvat luonnontilaiset suot, synkät metsät ja puhtaat vesistöt. Suomalaiset suhtautuvat erämaihin konservatiivisesti ja säilyttävästi. Erämaahan kiireistä maailmaa pakenevat entisaikojen keräilijät ja pyytäjät. Erämaahan kuuluviksi hyväksytään pitkospuut, autiotuvat, tulipaikat, laavut, opasteet ja polut. Sen sijaan erämaassa ei suomalaisen enemmistön mukaan saa olla mm. erämaakahviloita ja kirjolohialtaita. (Hallikainen 1998)</p>
<p>Erämaat vaikuttavat yhä pohjoisten ihmisten elämään – ja toisaalta ihmisten toimet vaikuttavat erämaihin. Tämä kaksisuuntainen yhteys on pohjoisen elämänmuodon perusta. Nykyisin erämaat merkitsevät paikallisille asukkaille toimeentulonlähdettä, kulttuuriperintöä ja virkistysmahdollisuuksia. He saavat erämaa-alueilta tuloja porotaloudesta, kalastuksesta, metsästyksestä, hillastuksesta ja luontomatkailusta.</p>
<p>Erämaiden rajat eivät ole rajoja paikallisille ihmisille. He eivät välttämättä edes tiedä, missä rajat sijaitsevat, koska poronhoito, metsästys ja kalastus ovat mahdollisia myös muualla. Yleensä luontokin on samanlaista. Harvaan asutussa pohjoisessa erämaat ovat osia laajemmista erämaisista aluekokonaisuuksista. Niillä kullakin on oma asutus- ja elinkeinohistoriansa, joka näkyy myös tämän päivän käyttömuodoissa.</p>
<p>Erämaiset alueet ulottuvat valtakunnan rajojen yli, kun alueiden luonto sekä asutus- ja kulttuurihistoria ovat samankaltaisia. Paikalliset asukkaat ovat perinteisesti ylittäneet rajoja varsin vapaasti.</p>
<p>Suomen erämaalaki (62/1991) lähtee edellä kuvatuista perinteistä ja niiden kunnioituksesta. Suomen erämaat on perustettu säilyttämään sekä luonnon- että kulttuuriarvoja. Sana <em type="bold">kulttuuri</em>  voidaan ymmärtää laajasti siten, että se pitää sisällään paitsi tietyn elämäntavan, myös tuohon  elämäntapaan liittyvät taloudelliset arvot ja toimet. Tämä ihmisen ja luonnon yhteyden tunnustaminen näkyy erämaiden rajauksessa. Niitä ei ole rajattu pelkästään <span type="quote">”etäisyys tiestä”</span> -kriteereiden mukaan, eikä niiltä edellytetä täydellistä asumattomuutta eikä luonnontilaisuutta (Erämaakomitea 1988). </p>
<p xml:lang="fkv"><em type="bold">1.2  Suunnittelualue </em></p>
<p>Tarvantovaaran erämaa sijaitsee Käsivarren tyvessä ja on pinta-alaltaan noin 67 030 ha. Laajuudestaan huolimatta se on huomattavasti pienempi kuin Suomen suurimmat erämaa-alueet ja pienin Enontekiöllä sijaitsevista erämaista. Tarvantovaaran erämaa liittyy lännessä laajempaan Lätäsenon–Hietajoen soidensuojelualueen ja Käsivarren erämaa-alueen muodostamaan aluekokonaisuuteen (kuva 1). Erämaan pohjoispuolella, Norjassa, on tietöntä ja luonteeltaan samankaltaista aluetta aina Kautokeinoon asti. Tarvantovaaran erämaan eteläraja kulkee valtatie 21:n pohjoispuolella, lähimmillään noin 3 km:n etäisyydellä valtatiestä. Lähimpänä erämaata sijaitsee Kultiman kylään johtava tie. Kylästä on erämaan rajalle noin 1 km. Idässä alue rajoittuu osittain Salvas- ja Palojokeen ja tulee lähimmillään Leppäjärven kylän kohdalla noin 3 km:n päähän  Hetta–Kautokeino-tiestä.</p>
<p>Alue kuuluu kokonaisuudessaan saamelaisten kotiseutualueeseen. Erämaa kuuluu myös Natura 2000 -suojelualueverkoston alpiiniseen vyöhykkeeseen, johon EU:n komissio sen hyväksyi  <em type="bold">Tarvantovaara</em>-nimisenä alueena (FI 1300118) luontodirektiivin (92/43/ETY) perusteella 22.12.2003. </p>
<p>Tarvantovaaran erämaa on korostuneesti paikallisten ihmisten erämaa, joka on tutkimusretkeilijöiden ajoista saakka useimmiten jäänyt muualta tulleiden osalta vähälle huomiolle. Ulkopaikkakuntalaisten retket suuntautuvat useimmiten Luoteis-Enontekiön maisemallisesti, geologisesti, eläimistöllisesti ja kasvistollisesti Suomen oloissa poikkeukselliselle Käsivarren suurtunturialueelle. Näin ollen Tarvantovaaran erämaa-alueen retkeilijämäärät ovat huomattavan vähäisiä verrattuna Käsivarren erämaa-alueen luoteisosiin. Alueella liikkuvat kesäisin omatoimiset  luonnonrauhaa ja hiljaisuutta etsivät eräretkeilijät ja -kalastajat. Talvella alueen pohjoisosassa kulkeva Hetta–Kilpisjärvi-moottorikelkkaura ja siihen liittyvä yhdysura Kaaresuvannosta Syväjärvelle tuovat sinne enemmän läpikulkijoita.</p>
<p>Tarvantovaaran erämaa on tietön; joskin Lavivaarasta Syväjärvelle ja Kultimasta Leppäjärvelle kulkevat osittain erämaa-alueella Tiehallinnon polut, ja Metsähallitus myöntää paikkakuntalaisille tarveharkintaisesti kesäaikaisia maastoliikennelupia myös muutamille muille urille.</p>
<p>Alueella ei ole ympärivuotista asutusta. Sen sijaan erämaassa on paliskunnan paimentopaikkoja sekä poronhoidon, metsästyksen, kalastuksen ja keräilytalouden tukikohtia. Yksityismaita ja  -vesiä erämaa-alueen sisällä on 22 tilalla yhteensä 300 ha, 43 palstaa. Ne eivät kuulu erämaahan eivätkä Natura 2000 -suojelualueverkostoon.</p>
<p>Erämaa kuuluu kokonaisuudessaan Käsivarren paliskunnan poronhoitoalueeseen. Vaikka porotalous – kuten muutkin elinkeinot – on ollut viime vuosikymmeninä muutospaineiden alainen, alueen poronhoito noudattaa vielä pitkälti perinteisiä tapoja. Esimerkiksi talviruokintaa pyritään välttämään. Jutaava poronhoitokulttuuri säilyi Käsivarren paliskunnassa aina 1960-luvulle saakka.</p>
<p>Alueen suurimmilla järvillä harjoitetaan kotitarvekalastusta. Lisäksi kalastus on merkittävä osa elinkeinokokonaisuutta alueen luontaiselinkeinojen harjoittajille. Virkistyskalastus on melko  vähäistä erämaan tarjoamiin mahdollisuuksiin nähden.</p>
<p>Riekonpyynnillä on taloudellista merkitystä paikalliselle väestölle. Luontaiselinkeinojen harjoittajat pyytävät riekkoa perinteiseen tapaan ansoilla. Syksyllä virkistysmetsästäjät tulevat pyytämään riekkoa pitkienkin matkojen takaa. Hirvikanta on hyvä alueen eteläosissa, joten paikallinen väestö pyytää myös hirveä.</p>
<p>Metsätaloudellista käyttöä erämaalla ei ole. Metsähallitus ottaa alueelta koivua tupien polttopuuhuoltoon. Samoin alavimmilla seuduilla sijaitsevien porotalouden ja luontaiselinkeinojen tukikohtien käyttöön otetaan alueelta polttopuuta vähäisessä määrin.</p>
<p>Tarvantovaaran erämaan paikannimistö on alkujaan saamenkielinen. Viime vuosikymmeninä useimmille nimille on vakiintunut saamenkielisen muodon rinnalle suomenkielinen muoto.  Tarvantovaaran paikannimistöä on kerätty 1960-luvulla, ja Maanmittauslaitos on päivittänyt sitä uusimpiin, 1996–1997 ilmestyneisiin 1:50 000 topografikarttoihin. Tässä suunnitelmassa käytetään näiden uusimpien topografikarttojen nimistöä. Koska suunnitelma on suomenkielinen, tekstissä käytetään suomenkielistä paikannimeä aina, kun vakiintunut muoto on olemassa. Teemakartoissa on nimet sekä saameksi että suomeksi, jos ne eroavat toisistaan. Lisää tietoa paikannimistöstä löytyy Tarvantovaaran erämaa-alueen ja Lätäsenon–Hietajoen luonnon ja käytön perusselvityksestä (Kajala 2000f), jonka yhtenä osana on paikannimistöselvitys. Siinä on nimistöluettelon lisäksi kartoitettu alkuperäisten saamenkielisten paikannimien merkityksiä (Heikkilä 2002).</p>
<p><em type="bold">1.3  Suunnitteluprosessi </em></p>
<p>Erämaalain (62/1991) mukaisesti Metsähallitus laatii erämaa-alueille hoito- ja käyttösuunnitelmat. Ympäristöministeriön vahvistettua hoito- ja käyttösuunnitelman Metsähallitus on velvollinen toimimaan suunnitelman mukaisesti. Tarvantovaaran erämaa-alueen hoito- ja käyttösuunnitelman kanssa samanaikaisesti on laadittu erämaahan lännessä rajoittuvan Lätäsenon–Hietajoen soidensuojelualueen hoito- ja käyttösuunnitelma (Metsähallitus 2011). Tämän vuoksi suunnitelman  kartoilla näkyvät molemmat alueet.</p>
<p>Erämaan hoidon ja käytön seurantaan esitetään pysyviksi tarkoitettujen päätösten sijaan jatkuvaa prosessia. Tämä tarkoittaa sitä, että suunnitelmaa tarkistetaan 10–15 vuoden välein tai useamminkin. Tämä tarkistus tehdään osallistavan suunnittelun periaatteella. Kuitenkin suunnitelman päälinjat – kuten esimerkiksi vyöhykkeistäminen ja siihen perustuva maankäytön ohjaus – on pyritty tekemään pysyviksi.</p>
<p>Suunnitelma perustuu lakeihin ja asetuksiin, Ylä-Lapin luonnonvarasuunnitelman (Sandström ym. 2000) linjauksiin [kaudelle 2006–2010 on valmistunut uudistettu luonnonvarasuunnitelma, ks. Sihvo ym. 2006], alueen luonnon ja käytön perusselvityksiin (Kajala 2002f), maastokäynteihin, Metsähallituksen ja ympäristöministeriön suunnitteluohjeisiin, Metsähallituksen henkilöstölle alueen hoidosta kertyneisiin kokemuksiin ja tietoihin, aiempiin erämaa-alueille laadittuihin hoito- ja käyttösuunnitelmiin, sidosryhmien esittämiin tietoihin ja näkemyksiin sekä paikallisen väestön ja matkailijoiden antamiin tietoihin ja palautteeseen.</p>
<p>Erämaasuunnittelusta on tiedotettu aktiivisesti ja suunnitteluprosessi on ollut avoin. Paikallisella väestöllä on ollut tilaisuus osallistua suunnitteluun mm. kyläkokouksissa, joita on pidetty marras– joulukuussa 2000 Kaaresuvannossa, Kuttasessa ja Leppäjärvellä sekä syys–lokakuussa 2002  Kaaresuvannossa ja Leppäjärvellä. Käsivarren paliskunnan kanssa on neuvoteltu suunnitelmasta kaksi kertaa, ensimmäisen kerran 21.12.2000 ja toisen kerran 28.8.2002. Saamelaiskäräjien kanssa pidettiin lakisääteinen neuvottelu 17.12.2002. Myös muissa yhteyksissä tullut palaute on kirjattu muistiin, ja liitteistä 2 ja 3 ilmenee, miten eri yhteyksissä suunnitteluprosessin aikana tullut palaute on otettu huomioon suunnittelussa.</p>
<p>Saamelaiskäräjien, ympäristöministeriön ja Metsähallituksen välisissä neuvotteluissa on päädytty <em type="bold">Suunnitelman vaikutusten arviointi</em> -luvun osalta siihen, että saamelaiskäräjät on saamelaisten kulttuuri-itsehallintolakia (974/1995) toteuttavana elimenä oikea taho laatimaan erämaa-alueiden ja muiden laajojen pohjoisten suojelualueiden hoito- ja käyttösuunnitelmien sosiaalisten, kulttuuristen ja taloudellisten vaikutusten arvioinnin siltä osin, kuin tarkastellaan suunnitelmien vaikutuksia saamelaisiin. Saamelaiskäräjien arviointiosuus on suunnitelman liitteenä (Liite 1). </p>
<p>Suunnitteluprosessin toteuttajana on ollut vuosina 2000–2004 erämaasuunnittelija Liisa Kajala ja tämän jälkeen erikoissuunnittelija Elina Stolt. Suunnitelmaa on käsitelty Metsähallituksen asettamassa Enontekiön kuntaa koskevassa yhteistyöryhmässä, joka on toiminut suunnittelun ohjausryhmänä, sekä Enontekiön kalatalousneuvottelukunnassa. Lakisääteinen neuvottelu saamelaiskäräjien kanssa pidettiin 17.2.2002.</p>
<p>Kirjalliselle lausuntokierrokselle suunnitelma lähetettiin 8.9.2004. Kirjallisia lausuntoja pyydettiin 39 taholta, joista 22 antoi lausunnon. Metsähallitus laati lausuntoyhteenvedon lausunnonantajittain ja aihepiireittäin (Liite 4). Lausuntojen perusteella Metsähallitus harkitsi suunnitelmaan tarvittavat muutokset.</p>
<p>Saamen kielen käytöstä säädetään erillisessä laissa (1086/2003). Kielilain tavoitteena on, että laissa taattu saamelaisten oikeus käyttää omaa kieltään viranomaisissa toteutuisi myös käytännössä. Saamen kielilain mukaisesti Metsähallitus aloitti vuonna 2004 hoito- ja käyttösuunnitelmien kääntämisen myös saamenkielelle. Saamelaiskäräjien kanssa neuvoteltiin siitä, tarvitseeko suunnitelman olla saamenkielisenä lausuntokierroksen aikana. Saamelaiskäräjät totesi, että ennen kuin se voi antaa lausunnon suunnitelmasta ja arvion suunnitelman vaikutuksista saamelaiskulttuuriin, suunnitelma tulee toimittaa saamelaiskäräjille saamenkielelle käännettynä. Suunnitelma saatiin käännettyä vasta maaliskuussa 2007. Viivästyminen johtui käännöstöiden ruuhkautumisesta ja Metsähallituksen tekemästä eri alueiden hoito- ja käyttösuunnitelmien käännösten priorisoinnista.</p>
<p>Saamelaiskäräjät toimitti lausunnon ja arvion suunnitelmasta Metsähallitukselle kesäkuussa 2007. Tämän jälkeen Metsähallitus harkitsi saamelaiskäräjien lausunnon ja arvion perusteella vielä suunnitelmaan tehtävät muutokset.</p>
<p>Lisäksi suunnitelmaan tehtiin pieniä teknisluontoisia päivityksiä mm. Metsähallituksen lupaohjeisiin ja käytäntöihin. Suunnitelmasta on poistettu metsästys- ja kalastusasioihin liittyviä, jopa vuosittain vaihtuvia yksityiskohtia. Lajitietojen osalta suunnitelman tiedot on päivitetty kesän 2008 maastotöiden jälkeen.</p>
<p>Lapin luontopalveluiden aluejohtaja hyväksyi suunnitelman 5.12.2008. Ympäristöministeriö on vahvistanut suunnitelman 16.12.2010.</p>
<p xml:lang="fkv"><em type="bold">ALUEEN LUONTO JA TÄHÄNASTINEN KÄYTTÖ </em></p>
<p><em type="bold">2  Luonto, historia ja nykyinen käyttö </em></p>
<p><em type="bold">2.1  Yleiskuvaus </em></p>
<p>Tarvantovaaran erämaa on maisemiltaan tyypillistä Metsä- ja Tunturi-Lapin vaihettumisvyöhykettä, jolle on tunnusomaista maaston soisuus. Järvistä ja suurilta soilta syntyvät alueen suurimmat joet, Tarvanto- ja Harrijoki, jotka virtaavat rauhallisesti etelää kohti laskien Muonionjokeen. Mäntyä esiintyy pieninä metsiköinä ja yksittäisinä puina alueen eteläosissa; muutoin  sen etelä- ja keskiosat ovat pääasiassa tunturikoivikoita ja soita. Maasto kohoaa pohjoiseen mentäessä. Alueen keskivaiheilla sijaitsee soiden ja pikkuvesistöjen ympäröimä Tarvantovaara, joka kohoaa lähes 600 m:in merenpinnan yläpuolelle (mpy). Maanselän vedenjakajalla Norjan rajalla kohoaa yhtämittaisempi tunturiylänkö, jonka korkeimmat laet ovat yli 600 m mpy.</p>
<p><em type="bold">2.2  Vesistöt  </em></p>
<p>Seuraava alueen vesistöjen kuvaus on tiivistelmä Tarvantovaaran erämaa-alueen ja Lätäsenon– Hietajoen soidensuojelualueen luonnon ja käytön perusselvityksen luvusta <em type="bold">Vesistöt</em> (PuroTahvanainen 2002). </p>
<p>Tarvantovaaran erämaan pinta-alasta on vettä noin 5 %. Alueen vedet kuuluvat lähes kokonaan Tornionjoen päävesistöalueeseen. Vesistöt saavat pääosin alkunsa tuntureiden välisistä latvajärvistä ja soilta muodostaen Muonionjokeen laskevat valtajoet, Harrijoen–Maljasjoen ja  Tarvantojoen. Alueen itäosan vesistöt laskevat Palojokeen. (kuva 2)</p>
<p>Erämaa-alueella on kohtalaisesti järviä, mutta vain viisi niistä on kooltaan yli 100 ha. Suurin järvi on Salttijärvi, 188 ha. Järvien yhteispinta-ala on noin 20 km². Ne sijaitsevat pääosin 360–500 m:n korkeudella merenpinnasta, mutta jotkin Norjan rajan lähellä sijaitsevat jopa yli 500 m:n korkeudella merenpinnasta.</p>
<p>Ihmisen vaikutus veden laatuun erämaassa on vähäinen. Järvien ja jokien vesi on laadultaan riittävän hyvää vaativimmillekin lohikaloille. Toisaalta järvien kalantuotanto ei vähäravinteisuuden ja pohjoisen sijainnin vuoksi voi nousta kovin suureksi. Vuotuisen kalantuotannon voidaan arvioida olevan 2–6 kg/ha.</p>
<p>Erämaan kalavedet ovat helpoimmin saavutettavissa talvisaikaan. Kesällä liikkumista vaikeuttavat laajat suoalueet. Jokivarret ovat luontaisia kulkureittejä kesäaikaan kävelemällä liikkuville kalastajille.</p>
<p xml:lang="smn"><em type="bold">2.3  Natura 2000 -luontotyypit </em></p>
<p>Tarvantovaaran erämaa-alue kuuluu Natura 2000 -verkoston alpiiniseen vyöhykkeeseen, johon Euroopan unionin komissio sen hyväksyi luontodirektiivin (92/43/ETY) perusteella 22.12.2003. Tarvantovaaran erämaa on otettu Natura 2000 -verkostoon <em type="bold">SCI</em>-alueena sen sisältämien luonto<em type="italic">Salix</em>-pensaikot (5 %) sekä alpiiniset ja boreaaliset tunturikankaat (5 %). Alueella esiintyvistä luontotyypeistä EU:n eridirektiivin  liitteiden I ja II määrittämien suojeltavien luontotyyppien ja lajien perusteella.  Tarvantovaaran nimellä olevaa Natura-aluetta (FI 1300118) koskevassa tietolomakkeessa on  ilmoitettu luontodirektiivin liitteen I mukaisia luontotyyppejä 14 kappaletta, joista yleisimmät peittävyydeltään ovat aapasuot (35 %), tunturikoivikot (25 %), subarktiset tyisen tärkeiksi määrittelemiä luontotyyppejä ovat aapasuot, palsasuot, puustoiset suot, boreaaliset  luonnonmetsät ja tulvametsät. Edustavia tulvavaikutteisia metsiä on etenkin Tarvantojoella. Suurimmat joet ovat Natura-luontotyyppinäkin merkittäviä Fennoskandian luonnontilaisia jokireittejä.  </p>
<p>Luontodirektiivin liitteiden II ja IV nisäkäslajeista alueella esiintyvät naali ja saukko sekä liitteen II lajeista ahma. Luontodirektiivin liitteiden II ja IV putkilokasvilajeista tunnetaan lettorikko ja lapinleinikki. Ahma ja saukko kuuluvat metsästyslaissa (615/1993) lueteltuihin riistalajeihin, ja ne on rauhoitettu metsästysasetuksella. Muut edellä mainitut luontodirektiivin lajit on rauhoitettu luonnonsuojelulain (1096/1996) nojalla.</p>
<p>Tarvantovaaran alueen Natura-tietolomakkeessa on alueella ilmoitettu esiintyväksi 15 EU:n lintudirektiivin (79/409/ETY) liitteeseen I kuuluvaa lintulajia, joiden suojelemiseksi on osoitettava erityisten suojelutoimien alueita. Näistä kahdeksan on Suomen uhanalaisuusluokituksen (Rassi ym. 2001) mukaan uhanalaisia. Vuosien 1997 ja 1998 lintulaskennoissa erämaa-alueelta tavattiin EU:n lintudirektiivin liitteeseen I kuuluvia lintulajeja yksi enemmän, yhteensä 16 kpl (taulukko 2, s. 20).</p>
<p xml:lang="smn"><em type="bold">2.4  Lajisto </em></p>
<p>2.4.1  Uhanalaiset ja EU:n luontodirektiivin liitteissä mainitut nisäkkäät</p>
<p>Enontekiöllä tarkastetaan vuosittain lähes 100 vanhaa naalin pesää, joista ei ole löytynyt naalin asuttamia pesiä vuoden 1995 jälkeen. Yksittäisistä naaleista on ollut vuosittain havaintoja.  Tarvantovaaran erämaasta tunnetaan vain yksi naalin vanha pesäkumpu, ja havaintoja naaleista on tehty hyvin satunnaisesti. Tarvantovaaran erämaa ei kuulukaan naalin varsinaiseen esiintymisalueeseen ydinalueen ollessa pohjoisemmilla tunturiseuduilla. Naalin harvinaistumiseen ovat vaikuttaneet mm. kettujen runsastuminen ja naalien heikentynyt ravintotilanne. Naalikantojen lisäämiseen ja seurantaan oli vuosille 1998–2002 ja 2003–2008 perustettu Euroopan unionin Lifeprojekti. Suomesta hankkeessa olivat mukana Metsähallitus ja Metsäntutkimuslaitos.</p>
<p>Saukko on Tarvantovaaran erämaa-alueen vakituisia asukkeja. Laji lisääntyy useilla alueen jokiosuuksilla, ja saukkokanta on vahva pohjoisesta sijainnista huolimatta. Saukkopopulaatio on  Lapin läänin alueella kuitenkin selvästi harvalukuisempi kuin etelässä, mutta Tarvantovaarassa tiheämpi kuin avoimilla tunturierämailla.</p>
<p>Kaikki suurpetomme esiintyvät ainakin satunnaisesti erämaa-alueella. Harvinaisimpia niistä ovat susi ja karhu. Ilves saattaa ajoittain runsastua jonkin verran. Ilveksen poikaspesintöjä ei kuitenkaan tiedetä alueelta viime vuosina. Ahma on yleisin Tarvantovaaran erämaan suurpedoista, ja se liikkuu laajalla alueella myös valtakunnan rajojen yli.</p>
<p>2.4.2  Uhanalaiset linnut</p>
<p>Tarvantovaaran erämaa-alue on arvokas lintukohde, vaikka siellä on laskettu systemaattisia linnuston linjalaskentoja syksyyn 2008 mennessä vain 58,6 km. Etenkin alueen suot ovat edustavia. Myös vesilinnusto on monipuolinen. Vanhojen metsien lintulajeja löytyy havumetsän vähyydestä johtuen vain niukasti. Tarvantovaaran erämaa-alue on linnustolle tärkeä, sillä siellä esiintyy yli kolmekymmentä erilaisissa uhanalaisuus- ja erityisvastuulajiluokitteluissa mainittua lintulajia, joista valtaosa on vesi- ja suolintuja (taulukot 1 ja 2, Aalto 2002). Alueen linnuston tarkempi kuvaus (Aalto 2002a–b) on Tarvantovaaran erämaa-alueen ja Lätäsenon–Hietajoen soidensuojelualueen luonnon ja käytön perusselvityksessä (Kajala 2002f). Erämaa-alueen yleisimmät linnut ovat pajulintu, niittykirvinen ja keltavästäräkki. Myös lapinsirkun, järripeipon, liron ja urpiaisen populaatiot ovat suuret Tarvantovaaran erämaa-alueella. Merkillepantavaa on uhanalaisista lajeista ja direktiivilajeista lapinsirrin, kapustarinnan, liron, jänkäsirriäisen, jänkäkurpan, vesipääskyn, sinirinnan sekä silmälläpidettävistä kivitaskun suuret populaatiot. Tarvantovaara on aikoinaan ollut kiljuhanhen vankimpia pesimäalueita maassamme. Vielä 1900-luvun alussa sen sanotaan olleen Ylä-Lapissa tavallisempi kuin metsähanhen. Erittäin uhanalaiseksi luokitellun kiljuhanhen  pesimäkanta romahti 1940–1950-luvulla, ja se on sittemmin jälkeen pienentynyt edelleen. Suomesta ei ole löydetty kiljuhanhipoikuetta vuoden 1996 jälkeen, ja silloinen havainto oli Utsjoelta. Muuttoaikaisia havaintoja sen sijaan on ollut vuosittain. Erämaa-alueen suot sekä pajukko- ja  koivikkorantaiset lammet, järvet ja jokivarret ovat lajin potentiaalisia pesimäalueita. Kiljuhanhen häviämisen syinä pidetään ensisijaisesti elinympäristöjen muutoksia sekä metsästystä kiljuhanhen muutto- ja talvehtimisalueilla Venäjällä ja Kazakstanissa.</p>
<p><em type="bold">Taulukko 1.</em> Tarvantovaaran alueella linjalaskentojen perusteella yleisimmät linnut sekä joitakin merkittäviä uhanalaisia lajeja ja niiden parimääräarviot. </p>
<p><em type="bold">Laji Havaitut yksilöt Parimääräarvio  </em></p>
<p xml:lang="fkv"><em type="bold">Pääsarka Tutkimussarka  Minimi Maksimi Osuus </em>Pajulintu     15 330 22 995 25,4 % Niittykirvinen     8 938 13 407 14,8 % Keltavästäräkki     5 874 9 398 9,7 % Lapinsirkku     4 136 6 618 6,8 % Liro     3 746 5 619 6,2 % Järripeippo     3 628 5 441 6,0 % Urpiainen     3 448 4 828 5,7 % Riekko     1 934 3 480 3,2 % Sinirinta     1 798 2 697 3,0 % Lapinsirri     1 072 1 715 1,8 % Vesipääsky      1 529 1,6 % Kapustarinta      1 303 1,5 % Suokukko       0,7 % Kivitasku       0,7 % Jänkäsirriäinen       0,6 % Mustaviklo       0,2 % Lapintiainen       0,2 % Jänkäkurppa       0,1 % </p>
<p><em type="bold">Taulukko 2.</em> Tarvantovaaran erämaa-alueella kesä–heinäkuussa 1997 ja 1998 laskennoissa havaitut sekä muut ennen vuotta 2008 havaitut uhanalaiset linnut ja muut erityisvastuulajit. (Toimittajan huomio: Uhanalaisluokitukset on päivitetty elokuun 2004 kansainvälisten luokitusten mukaiseksi, siksi tämä taulukko on jossain määrin erilainen kuin taulukko Aalto 2002, s. 74.) IUCN = IUCN-luokka 2000<em type="bold"> </em>(suomalainen uhanalaisluokitus): VU = vaarantunut, NT = silmälläpidettävä, LC = elinvoimainen. Alue = alueellisesti uhanalainen. D = lintudirektiivin liitteen I laji.  * = luonnonsuojeluasetuksen mukaan erityisesti suojeltava laji. </p>
<p><em type="bold">Tieteellinen nimi Suomenkielinen nimi IUCN Alue D </em><em type="italic">Falco columbarius  </em>ampuhaukka  VU  x <em type="italic">Calidris temminckii </em>lapinsirri VU   <em type="italic">Dendrocops minor </em>pikkutikka VU   <em type="italic">Limicola falcinellus </em>jänkäsirriäinen NT    <em type="italic">Oenanthe oenanthe  </em>kivitasku NT   <em type="italic">Perisoreus infaustus </em>kuukkeli NT   <em type="italic">Cuculus canorus  </em>käki NT   <em type="italic">Parus cinctus  </em>lapintiainen NT   <em type="italic">Tetrao urogallus  </em>metso NT  x <em type="italic">Anser fabalis </em>metsähanhi NT   <em type="italic">Melanitta nigra </em>mustalintu NT   <em type="italic">Saxicola rubetra </em>pensastasku NT   <em type="italic">Picoides tridactylus  </em>pohjantikka  NT  x <em type="italic">Limosa lapponica  </em>punakuiri  NT RT4c x <em type="italic">Turdus torquatus  </em>sepelrastas NT   <em type="italic">Circus cyaneus  </em>sinisuohaukka  NT  x <em type="italic">Philomachus pugnax  </em>suokukko  NT  x <em type="italic">Falco tinnunculus </em>tuulihaukka NT   <em type="italic">Pluvialis apricaria  </em>kapustarinta  LC  x <em type="italic">Gavia arctica  </em>kuikka  LC  x <em type="italic">Grus grus </em>kurki  LC  x <em type="italic">Sterna paradisaea  </em>lapintiira  LC  x <em type="italic">Cygnus cygnus  </em>laulujoutsen  LC  x <em type="italic">Tringa glareola  </em>liro  LC  x <em type="italic">Melanitta fusca </em>pilkkasiipi LC RT4cd  <em type="italic">Lagopus lagopus  </em>riekko LC   <em type="italic">Luscinia svecica svecica </em>sinirinta  LC  x <em type="italic">Asio flammeus  </em>suopöllö  LC  x <em type="italic">Mergus albellus  </em>uivelo  LC  x <em type="italic">Phalaropus lobatus  </em>vesipääsky  LC  x 4 lajia*     </p>
<p>2.4.3  Uhanalaiset selkärangattomat</p>
<p>Tarvantovaaran erämaa-alueelta ei tunneta yhtään uhanalaisen tai silmälläpidettävän selkärangattoman eläinlajin esiintymää.</p>
<p>2.4.4  Uhanalaiset kasvit</p>
<p>Tarvantovaaran erämaa-alue on viime aikoihin asti ollut kasvillisuus- ja kasvistontutkimuksen kannalta syrjässä, ja tutkijoiden mielenkiinto Enontekiöllä on kohdistunut pääasiassa Käsivarren suurtuntureiden alueelle. Ylä-Lapin luonnonhoitoalueen luontokartoitus (Sihvo 2001, 2002) on ensimmäinen kattava Tarvantovaaran alueen kasvillisuusselvitys. Myöskään floristisia perusselvityksiä ei ole toistaiseksi käytettävissä, mikä näkyy selvästi esim. <em type="bold">Suomen kasviatlas</em>  -kartastossa (Lahti ym. 1995) valkeina, tutkimattomina ruutuina. Tarvantovaaran erämaa-alueen ja Lätäsenon–Hietajoen soidensuojelualueen kasvillisuudesta on tehty suunnittelutyötä varten perusselvitys (Piirainen 2002), johon tämän luvun teksti perustuu.  </p>
<p>Erämaa-alueelta tunnetaan vain vähän uhanalaisia kasveja. Osittain tämä johtuu alueen luonnonoloista, osittain vähäisestä tutkimuksesta. Valtakunnallisesti uhanalaisista lajeista on tavattu lettorikko  <em type="italic">(Saxifraga hirculus)</em> ja lettosara <em type="italic">(Carex heleonastes)</em>. Molemmat on luokiteltu valtakunnallisesti vaarantuneiksi [uhanalaisuusluokka Rassin ym. (2001) mukaan: VU = vaarantunut]. Molempien kasvupaikat ovat lettosoita, jotka eivät tällä hetkellä liene minkään erityisen uhan alaisia. Valtakunnallisesti silmälläpidettäviä tai alueellisesti uhanalaisia lajeja erämaa-alueelta ei tunneta lainkaan. </p>
<p>EU:n luontodirektiivin (92/43/ETY) liitteiden II ja IV putkilokasvilajeista alueelta tunnetaan lettorikon ohella lapinleinikki <em type="italic">(Ranunculus lapponicus)</em>, joka ei ole uhanalainen. Luontodirektiivin lajit on rauhoitettu luonnonsuojelulain (1096/1996) nojalla.  </p>
<p>Muiden kuin putkilokasvien levinneisyystiedot ovat valitettavasti varsin puutteellisia valtaosalta aluetta. Viereiseltä Lätäsenon–Hietajoen soidensuojelualueelta tunnetaan toistaiseksi uhanalaisia lehti- ja maksasammalia lähinnä hyviltä lettosoilta, mutta uhanalaisia maksasammalia kasvaa  soidensuojelualueella myös emäksisillä kalliopahdoilla ja hetepuroissa.</p>
<p>Alueelta tunnetaan joukko kasvilajeja, joiden säilymisestä Suomella on merkittävä kansainvälinen vastuu. Putkilokasveista on valittu vastuulajeiksi ne, joiden eurooppalaisesta kannasta on arvioitu olevan Suomessa vähintään noin 20 % (Rassi ym. 2001). Vaikka kaikki eivät suinkaan ole edes erityisen harvinaisia, nekin osaltaan lisäävät alueen suojeluarvoa, ja niiden esiintymien säilyminen on syytä turvata. Alueen uhanalaislajistoa listalla edustaa lettosara. Muita harvinaisia listan lajeja on mm. lapinleinikki, yleisiä puolestaan esimerkiksi karvayökönlehti <em type="italic">(Pinguicula villosa)</em> ja kello<em type="italic">(Polemonium acutiflorum)</em>.  sinilatva </p>
<p xml:lang="vep">2.4.5  Kalasto</p>
<p>Seuraava alueen vesistöjen, kalaston ja kalastuksen kuvaus on – jos ei muuta viitettä ole mainittu</p>
<p type="listitem">– tiivistelmä Tarvantovaaran erämaa-alueen ja Lätäsenon–Hietajoen soidensuojelualueen luonnon</p>
<p>ja käytön perusselvityksen (Kajala 2002f) luvusta <em type="bold">Kalavesien hoito ja kalastus</em> (Ahonen 2002). </p>
<p><em type="italic">Alkuperäinen kalasto </em></p>
<p>Alueen kalastoon kuuluvat lohi, eri taimenmuodot, siika, harjus, ahven, made, hauki, mutu, kiiski, kymmenpiikki, kolmipiikki, kivisimppu ja kirjoeväsimppu. Nieriää ei käytettävissä olleiden lähteiden mukaan tavata. Myös särkikalat puuttuvat – mutua lukuun ottamatta.</p>
<p>Tarvantojoki tuottanee jossain määrin meritaimenen vaelluspoikasia. Nykyisin joessa on runsaasti taimenenpoikasia, mutta on mahdotonta sanoa, ovatko ne vaeltavaa vai paikallista kantaa. Lisäksi Tarvantojoesta on havaintoja aikuisista lohista ja joessa syntyneistä lohenpoikasista, joten jokea voidaan nykyisin pitää lohijokena. Kolmas tärkeä laji on harjus.</p>
<p>Maljasjoen on laskettu voivan tuottaa 1 000 meritaimenen vaelluspoikasta vuodesta, mutta  kymmenkunta vuotta sitten joessa ei katsottu olevan meritaimenen poikastuotantoa. Nykyisestä luontaisesta lohen tai meritaimenen poikastuotannosta ei ole tietoa.</p>
<p>Tarvantovaaran erämaan järvien tärkein kala on siika, jota voidaan ulkomuodon perusteella pitää vaellussiikana. Toisaalta Ravaltojärven siiat vaikuttaisivat pohjasiioilta. Eräissä järvissä – kuten Salvas- ja Syväjärvessä – on isoksi kasvavaa siikaa ja kääpiösiikaa. Ahven, hauki ja made ovat yleisiä, mutta myös harjusta ja taimenta esiintyy useimmissa järvissä.</p>
<p><em type="italic">Istutettu kalasto </em></p>
<p>Riista- ja kalatalouden tutkimuslaitos (RKTL) on vuosina 1995–1999 istuttanut Tarvantojokeen noin 76 000 yksivuotiasta meritaimenta kannan ylläpitämiseksi. Istutuksia on jatkettu myös vuosina 2000–2004, ja niitä on tarkoitus jatkaa käyttämällä niissä Tornionjoen vesistön meritaimenkantaa. Lisäksi RKTL on vuosina 1995–1996 istuttanut Maljasjokeen noin 13 000 yksivuotiasta meritaimenta. Istutukset Maljasjokeen lopetettiin vuoden 2000 istutuksiin. Meritaimenkantojen elvyttäminen edellyttää jatkossa sellaista kalastussäätelyä, joka nykyistä paremmin suojaa sen elinkierron eri vaiheita niin joki- kuin merialueellakin. Ennen tällaisen saavuttamista istutuksilla ei saada kovinkaan suurta myönteistä vaikutusta luontaisen kalakannan elpymiseen. (Haikonen ym. 2004)</p>
<p>Metsähallitus on vuosina 1970–1998 istuttanut erämaa-alueella siikaa 24 järveen. Istutettu siika on 1990-luvulla ollut kesänvanhaa Ivalojoen pohjasiikaa. Aiemmin on istutettu myös vaellussiikaa kesänvanhana ja vastakuoriutuneina poikasina. Istutusten tuloksia ei ole seurattu saalisnäyttein tai kirjanpitokalastuksella.</p>
<p><em type="bold">2.5  Historia </em></p>
<p xml:lang="est">2.5.1  Perustamishistoria</p>
<p>Tarvantovaaran erämaa-alue on perustettu erämaalailla (62/1991) vuonna 1991. Vuonna 1998 Tarvantovaaran erämaa-alue liitettiin Suomen Natura 2000 -ehdotukseen (Valtioneuvoston päätös 1998). Alpiinisen vyöhykkeen osalta Euroopan unionin komissio hyväksyi ehdotuksen vuonna 2003.</p>
<p><em type="bold">2.6  Maankäyttöanalyysi </em></p>
<p><em type="bold">Porotalouden</em> ympäristövaikutukset kohdistuvat laiduntamisen kautta koko erämaa-alueelle. Laiduntaminen kohdistuu pohja-, kenttä- ja pensaskerrokseen ja puuston nuoruusvaiheisiin. Vuosittainen muutos jää kuitenkin vähäiseksi ja siksi lyhyellä aikavälillä vaikeasti havaittavaksi.  </p>
<p>Kohtuullisen laidunnusvaikutuksen on todettu lisäävän tunturikasvillisuuden monimuotoisuutta (Helle &amp; Aspi 1983). Tunturikoivu on porojen kesäravintoa. Poron laidunnuksen seurauksena joidenkin metsänrajakoivujen ulkonäkö alkaa muistuttaa omenapuita, koivikot harventuvat ja ajan myöt puuston raja saattaa laskea. Vaaravyöhykkeessä ovat lähinnä korkealla sijaitsevat erilliset tunturikoivuesiintymät (Helle ym. 1998). Toisaalta nykyinen, luonnontilasta poikkeava maisemakuva on oikeastaan jo muuttunut kulttuurimaisemaksi, jonka muuttaminen määrätietoisella laidunnuksen vähentämisellä ei välttämättä ole edes suotavaa (Oksanen ym. 1995).</p>
<p>Erämaalaki (62/1991) on säädetty osin porotalouden turvaksi, ja siksi porotalouden ympäristövaikutukset ovat hyväksyttäviä niin kauan, kuin laiduntaminen on kestävää. Pidättäytyminen  porojen talviruokinnasta edistää porotalouden ekologista kestävyyttä. Tärkeää on myös poromäärien mitoittaminen kesälaidunten kantokyvyn mukaan. Perinteisesti talvilaidunten kantokykyä on pidetty esimerkiksi poronhoitolaissa (848/1990) porojen enimmäismäärän määräävänä minimitekijänä. Laidunkiertojärjestelmän tehostamisella on merkittävä vaikutus laidunten kantokykyyn ja sitä kautta ympäristön tilaan.</p>
<p><em type="bold">Luontaiselinkeinoista</em>  <em type="bold">kalastuksella  </em>ja<em type="bold"> riekonpyynnillä</em> on vaikutuksia alueen kala- ja riistakantojen runsaussuhteisiin. Kesällä sekä kalaan että hilloja keräämään mennään useimmiten  koneellisesti joko lentäen tai mönkijöillä. Lentäminen säästää luontoa verrattuna kesäaikaiseen maastoliikenteeseen. Ulkopaikkakuntalaiset eivät juurikaan kerää hilloja erämaasta.  </p>
<p><em type="bold">Retkeily </em>on Tarvantovaaran erämaassa niin vähäistä, ettei sillä ole merkittävää vaikutusta alueen luonnontilaisuuteen; joskin yksikin ajattelematon kulkija voi jättää huomattavan sotkun luontoon. Sama tilanne on enimmäkseen myös luontomatkailun suhteen. Poikkeuksena ovat kevättalviset moottorikelkkailijat, joita on runsaasti. Heistä suurin osa on kuitenkin ulkopaikkakuntalaisia,  joiden kulku keskittyy pääasiassa valtakunnallisille moottorikelkkaurille.  </p>
<p><em type="bold">Virkistyskalastuksella  </em>ja<em type="bold"> -metsästyksellä</em> on vaikutuksia alueiden kala- ja riistakantojen  runsaussuhteisiin.  </p>
<p><em type="bold">Kesäaikainen maastoliikenne</em> jättää jälkiä maaperään. Haittavaikutuksia vähentää se, että Metsä<em type="bold">Maastoliikenne ja muu liikkuminen</em>).  hallitus ei pääsääntöisesti myönnä lupia kuin tietyille vakiintuneille kulku-urille (ks. tarkemmin luku 11  </p>
<p>Suurin osa <em type="bold">moottorikelkkailusta</em> keskittyy merkityille moottorikelkkaurille ja siten hyvin pienelle osalle aluetta. Paikkakuntalaiset voivat kelkkailla koko alueella, mutta heidänkin liikkumisensa loppuu tai ainakin vähenee merkittävästi kelirikon myötä ennen lintujen pesimäaikaa ja porojen vasomisaikaa. Moottorikelkkailu voi aiheuttaa kevättalvella haittaa ja vahinkoa porotaloudelle laukottamalla kantavia vaatimia upottavassa hangessa ja hajottamalla tokkia.  </p>
<p><em type="bold">Lentoliikenne</em> on niin vähäistä, että siitä ei voi sanoa olevan haittaa alueen luonnontilaisuudelle. Lentoliikenne säästää luontoa verrattuna maastoliikenteeseen.  </p>
<p><em type="bold">Ilmanlaadussa</em> ei ole tapahtunut erämaa-alueella sellaisia muutoksia, jotka olisivat mitattavissa tai silminnähtävissä. Alue on ilmanlaadultaan Suomen puhtainta. (Tikkanen 1995)  Riista- ja kalatalouden tutkimuslaitoksen Tarvanto- ja Maljasjokeen tekemissä <em type="bold">meritaimenistutuksissa</em> on kyse olemassa olevien, mutta heikentyneiden kantojen vahvistamisesta. Kannat ovatkin vahvistuneet viime vuosina. (Ahonen 2002, Haikonen ym. 2004) </p>
<p>Metsähallituksen <em type="bold">siikaistutusten</em> tavoitteena on kalastettava siikakanta, mutta istutussiiat eivät ole olleet paikallista alkuperää. </p>
<p>Nisäkkäistä <em type="bold">tulokaslaji</em> on minkki. Alueen kalastoon minkillä ei ole juurikaan vaikutusta. Tehokkaana pienpetona ja pesärosvona minkki vaikuttaa lähinnä riekkokantaan ja alueella pesivien  lintujen runsaussuhteisiin. </p>
<p>Kettu ei ole tulokaslaji siinä mielessä, että jo vuosikymmeniä koko Enontekiö on kuulunut ketun levinneisyysalueeseen. Aikaisemmin kettu on kuitenkin ollut ainoastaan satunnainen vierailija tuntureilla, naalien pesimäalueilla.</p>
<p><em type="bold">Ihmisen aiheuttamat muutokset</em> ovat enimmäkseen rajoittuneet suppeille alueille. Alueelle on kotiutunut varsin niukasti ihmisen mukana kulkeutuneita kasveja. Kesäkylien, kalamajojen ja autiotupien pihakentillä sekä polkujen ja ajoneuvourien varrella kasvaa joitakin tulokaslajeja. Suurin osa asuinkenttien kasvistosta on kuitenkin alkuperältään luonnonlajistoa, joka on hyötynyt puuston raivauksesta ja piha-alueiden höystymisestä. Varsinaista rikkalajistoa pihakentillä ei juurikaan ole tavattu. (Piirainen 2002) </p>
<p><em type="bold">Puunkäytön </em>vaikutukset luonnontilaisuuteen ovat koko alueen mittakaavassa vähäisiä. Nykyiset ohjeet suuntaavat hakkuut puustoisimmille alueille, joilla niistä ei ole merkittävää haittaa  luonnontilaisuuden kannalta.  </p>
<p xml:lang="fkv"><em type="bold">HOITO JA KÄYTTÖ </em></p>
<p><em type="bold">3  Hoidon ja käytön tavoitteet </em></p>
<p xml:lang="est"><em type="bold">3.1  Erämaalaki </em></p>
<p>Erämaalain (62/1991) mukaan erämaa-alueet ovat Metsähallituksen hoidossa ja hallinnassa. Laissa säädetään, että ”erämaa-alueen hoidossa ja käytössä on noudatettava hoito- ja käyttösuunnitelmaa, jonka laatii Metsähallitus ja vahvistaa ympäristöministeriö”.</p>
<p>Lain yksityiskohtaisissa perusteluissa kerrotaan suunnitelman tarkoituksesta:</p>
<p>Suunnitelmassa on tarkoitus selostaa toimet erämaa-alueen käytön edistämiseksi ja ohjaamiseksi sekä myös alueella sallittavat rakennustyöt. Alue voitaisiin suunnitelmassa myös jakaa käytön kannalta eri osiin. Suunnitelmassa ei olisi alueen käyttäjiä koskevia määräyksiä, vaan se koskisi pelkästään suunniteltuja viranomaisten toimia.</p>
<p>Erämaalain 1. §:ssä todetaan erämaa-alueiden perustamistarkoitus. Siinä todetaan, että erämaaalueet on perustettu</p>
<p type="listitem">•  alueiden erämaaluonteen säilyttämiseksi</p>
<p type="listitem">•  saamelaiskulttuurin turvaamiseksi</p>
<p type="listitem">•  luontaiselinkeinojen turvaamiseksi</p>
<p type="listitem">•  luonnon monipuolisen käytön ja sen edellytysten kehittämiseksi.</p>
<p>Tämän hoito- ja käyttösuunnitelman tavoitteena on näiden erämaalain asettamien tavoitteiden yhteensovittaminen eri käyttäjäryhmien kesken.</p>
<p>Lukuun ottamatta erämaalaissa olevia alueen luovutuskieltoa (4 §) ja teiden rakentamiskieltoa (5 §) aluetta käytetään pääsääntöisesti kutakin toimintaa säätelevän lainsäädännön mukaisesti. Esimerkiksi poronhoitoa (Laki 848/1990), metsästystä (615/1993), kalastusta (286/1982) ja  maastoliikennettä (1710/1995) säädellään niistä annetuin säädöksin. Lisäksi yleistä merkitystä on esimerkiksi ns. <em type="bold">Rion sopimuksella</em>, joka velvoittaa kestävyyteen myös erämaa-alueilla. Kestävyydellä tarkoitetaan tässä sopimuksessa muun muassa sitä, että luonnon käytössä ja sen ohjauksessa tulee ottaa huomioon taloudelliset, sosiaaliset, ekologiset ja kulttuuriset näkökohdat. Kestävän käytön velvoite on erikseen lausuttu myös Metsähallituksesta annetun lain (1378/2004)  2. §:ssä. </p>
<p><em type="bold">3.2  Natura 2000 -verkosto </em></p>
<p>Tarvantovaaran erämaa-alue on liitetty Natura 2000 -suojelualueverkostoon luontodirektiivin (92/43/ETY) perusteella <em type="bold">Tarvantovaara</em>-nimisenä alueena (FI 1300118). Tämän suunnitelman tavoitteena on siten myös niiden luontoarvojen turvaaminen, joiden perusteella alue on liitetty Natura 2000 -verkostoon.  </p>
<p xml:lang="fkv"><em type="bold">3.3  Maankäyttö- ja rakennuslaki </em></p>
<p>Maankäyttö- ja rakennuslain (132/1999) 24. §:n mukaan</p>
<p>Valtion viranomaisten tulee toiminnassaan ottaa huomioon valtakunnalliset alueidenkäyttötavoitteet ja edistää niiden toteuttamista. Valtion viranomaisten on myös arvioitava toimenpiteidensä vaikutuksia valtakunnallisten alueidenkäyttötavoitteiden kannalta. Maakunnan suunnittelussa ja muussa alueidenkäytön suunnittelussa on huolehdittava valtakunnallisten alueidenkäyttötavoitteiden huomioon ottamisesta siten, että edistetään niiden toteuttamista.</p>
<p>Valtioneuvoston päätöksen (30.11.2000) tavoitteena on mm. edistää kulttuuri- ja luonnonperinnön, virkistyskäytön ja luonnonvarojen säilymistä sekä luonto- ja kulttuuriympäristöinä erityisen merkittävien aluekokonaisuuksien säilymistä. Alueidenkäytön keskeisiä tavoitteita luonnon sekä luonnonkäytön kannalta ovat mm.</p>
<p type="listitem">•  elollisen ja elottoman luonnon kannalta arvokkaiden ja herkkien alueiden monimuotoisuuden säilymisen edistäminen</p>
<p type="listitem">•  luonnonvarojen kestävä hyödyntäminen siten, että turvataan luonnonvarojen saatavuus myös tuleville sukupolville</p>
<p type="listitem">•  ekologisesti tai virkistyskäytön kannalta merkittävien ja yhtenäisten luonnonalueiden sekä käytön ohjaaminen siten, ettei näitä aluekokonaisuuksia tarpeettomasti pirstota</p>
<p type="listitem">•  luonnon virkistyskäytön sekä luonto- ja kulttuurimatkailun edistäminen parantamalla monikäytön edellytyksiä.</p>
<p>Yllä olevaan luetteloon on kirjattu sekä yleis- että erityistavoitteita siltä osin, kuin ne koskevat suunnittelualuetta. Yleistavoitteet ovat luonteeltaan alueidenkäyttöä ja alueidenkäytön suunnittelua koskevia periaatteellisia linjauksia. Erityistavoitteet ovat alueidenkäyttöä ja alueidenkäytön suunnittelua koskevia velvoitteita.</p>
<p>Maankäyttö- ja rakennuslain keskeiset tavoitteet saamelaiskulttuurin säilymisen kannalta on  kuvattu luvussa 3.5  <em type="bold">Saamelaiskulttuurin turvaaminen</em>. </p>
<p>Maankäyttö- ja rakennuslain 125. §:n mukaan rakentamiselle on oltava rakennuslupa. Hoito- ja käyttösuunnitelma ei suoraan oikeuta rakentamiseen, joka edellyttää maankäyttö- ja rakennuslain mukaisia lupia (ks. luku 14  <em type="bold">Käyttöoikeuksien vuokraus ja luovutus</em>). </p>
<p xml:lang="est">3.3.1  Kaavoitus</p>
<p>Tarvantovaaran erämaa-alueelle on vahvistettu 23.11.1999 Tunturi-Lapin seutukaava, jonka  oikeusvaikutukset Metsähallitus on maankäyttö- ja rakennuslain (132/1999) tarkoittamana viranomaisena velvollinen ottamaan huomioon alueen hoidon ja käytön suunnittelussa. Maankäyttö- ja rakennuslaissa (210 §, 1 mom.) todetaan:</p>
<p>Rakennuslain nojalla voimaan tullut seutukaava on voimassa rakennuslain mukaisin seutukaavan oikeusvaikutuksin, kunnes se korvataan tämän lain mukaisella maakuntakaavalla tai kumotaan. Jollei seutukaavaa 10 vuoden kuluessa tämän lain voimaantulosta korvata maakuntakaavalla tai kumota, se on voimassa tämän lain mukaisena maakuntakaavana.</p>
<p>Tunturi-Lapin maakuntakaavan laatiminen aloitettiin vuoden 2005 loppupuolella, ja se valmistunee vuoden 2009 aikana.</p>
<p>Tunturi-Lapin maakuntakaavan tarkoitus on (<em type="bold">www.lapinliitto.fi</em>): </p>
<p>1)  kytkeä alueiden käytön yleispiirteinen suunnittelu alueen kehittämisstrategioihin 2)  tarkistaa vahvistetussa seutukaavassa (Tunturi-Lapin seutukaava) olevia aluevarauksia ja  määräyksiä 3)  ottaa huomioon lainsäädännössä tapahtuneet muutokset 4)  sovittaa yhteen suunnittelu ja vaikutusten arviointi naapurimaiden kanssa.</p>
<p><em type="bold">3.4  Laki Metsähallituksesta </em></p>
<p>Metsähallitus ohjaa tiettyjä erämaan käyttömuotoja, mutta moni toiminta on jonkin muun viranomaisen ohjauksessa. Metsähallituksen tehtävät on määritelty laissa (1378/2004) ja asetuksessa (1380/2004) Metsähallituksesta. Laki Metsähallituksesta asettaa toiminnan yleiset yhteiskunnalliset velvoitteet, joista hoidon ja käytön suunnittelua ohjaavat:</p>
<p type="listitem">•  poronhoitolaissa (848/1990) säädetyt velvoitteet täytetään</p>
<p type="listitem">•  luonnonvarojen kestävän hoidon ja käytön olennaisena osana Metsähallituksen on riittävästi otettava huomioon biologisen monimuotoisuuden suojelu ja tarkoituksenmukainen lisääminen metsien ja muiden luonnonvarojen hoidolle, käytölle ja suojelulle asetettujen muiden tavoitteiden kanssa; Metsähallituksen on lisäksi otettava huomioon luonnon virkistyskäytön sekä työllisyyden edistämisen vaatimukset</p>
<p type="listitem">•  Metsähallituksen toiminnassa otetaan huomioon tutkimuksen, opetuksen, – – maankäytön tarpeet.</p>
<p>Metsähallituksen julkisista hallintotehtävistä (1378/2004, 6 §) hoidon ja käytön suunnitteluun vaikuttavat Tarvantovaaran erämaa-alueella:</p>
<p type="listitem">•  luonnonsuojelulaissa (1096/1996) sekä sen nojalla perustettuja luonnonsuojelualueita  koskevissa laeissa säädetyt luonnonsuojelutehtävät sekä luonnonsuojelualueiden hankinta</p>
<p type="listitem">•  kalastuslaissa (286/1982), poronhoitolaissa (848/1990), maastoliikennelaissa (1710/1995), metsästyslaissa (615/1993), jätehuoltolaissa (1072/1993), porotalouden ja luontaiselinkeinojen rahoituslaissa (45/2000), pelastuslaissa (468/2003) sekä järjestyslaissa (612/2003) säädetyt tehtävät</p>
<p type="listitem">•  luonto- ja retkeilypalvelujen tuottaminen</p>
<p type="listitem">•  erävalvonta.</p>
<p>Tämän suunnitelman perusteella tehdyistä viranomaispäätöksistä voi valittaa asiasta riippuen  Rovaniemen hallinto-oikeuteen tai maaseutuelinkeinojen valituslautakuntaan.</p>
<p>Lapin ympäristökeskus huolehtii toimialueellaan sille säädetyistä tai määrätyistä ympäristönsuojelua, alueiden käyttöä, luonnonsuojelua, kulttuuriympäristön hoitoa, rakentamisen ohjausta sekä vesivarojen käyttöä ja hoitoa koskevista tehtävistä (Laki ympäristöhallinnosta 55/1995).</p>
<p><em type="bold">3.5  Saamelaiskulttuurin turvaaminen </em></p>
<p>Saamelaisten kielellistä ja kulttuurista itsehallintoa toteuttaa saamelaiskäräjät (Laki 974/1995), jonka saamelaiset valitsevat vaaleilla neljäksi vuodeksi kerrallaan. Saamelaiskäräjät hoitaa saamelaisten omaa kieltä ja kulttuuria sekä saamelaisten asemaa alkuperäiskansana koskevia asioita. Metsähallitus on pyytänyt saamelaiskäräjiltä arvion Tarvantovaaran erämaa-alueen hoito- ja  käyttösuunnitelman vaikutuksista saamelaiskulttuuriin (Liite 1). Tällainen arvio pyydetään kaikista saamelaisten kotiseutualueella tehtävistä suojelu- ja erämaa-alueiden hoito- ja käyttösuunnitelmista.</p>
<p>Saamelaisten oikeuksia alkuperäiskansana turvaavat sekä kansalliset että kansainväliset sopimukset ja säännökset.</p>
<p>Poronhoito, kalastus, metsästys ja pienimuotoinen maatalous sekä käsityöt ja luonnonvaraisten tuotteiden keräily ovat saamelaisten perinteisiä elinkeinoja. Niitä harjoitetaan myös yhdistelmäelinkeinoina, toisinaan myös ns. <em type="bold">uudenaikaisten elinkeinojen</em> – kuten matkailun ja muiden  palveluelinkeinojen – ohella.  </p>
<p>3.5.1  YK:n KP-sopimus</p>
<p>Saamelaisten kulttuuriin kuuluvien elinkeinojen harjoittamista suojaa saamelaisten osalta YK:n kansalais- ja poliittisia oikeuksia koskevan ihmisoikeussopimuksen (ns. <em type="bold">KP-sopimus) </em>27. artikla, joka on Suomessa voimassa laintasoisesti. Sopimuksen mukainen saamelaiskulttuurin turva edellyttää viranomaisten huolehtivan päätöksenteossaan siitä, että muut käyttömuodot ja käyttäjät eivät merkittävästi heikennä kulttuurin harjoittamisen edellytyksiä ja kulttuurin harjoittamisen taloudellista kannattavuutta. Näistä lähtökohdista erityisesti porolaitumien laajuuteen, yhtenäisyyteen ja laatuun sekä porojen laidunrauhaan vaikuttavat seikat vaikuttavat suoraan saamelaisten kulttuurin harjoittamisedellytyksiin.   </p>
<p>3.5.2  Asiakirjat Suomen tasavallan liittymisestä Euroopan unioniin, pöytäkirja no 3 Saamelaisista</p>
<p>Pöytäkirjassa todetaan, että Suomi on sitoutunut saamelaisten elinkeinojen, kielen, kulttuurin sekä elämäntavan säilyttämiseen ja kehittämiseen, ja että perinteinen saamelaiskulttuuri ja saamelaiselinkeinot ovat riippuvaisia luontaiselinkeinoista – kuten poronhoidosta – saamelaisten perinteisillä asuinalueilla. Pöytäkirjan 1. artiklassa todetaan, että sen estämättä, mitä EY:n perustamissopimuksessa määrätään, saamelaisille saadaan myöntää yksinoikeuksia poronhoidon harjoittamiseen perinteisillä saamelaisalueilla. Pöytäkirjan 2. artiklan mukaan pöytäkirja voidaan laajentaa koskemaan muitakin perinteisiin saamelaiselinkeinoihin liittyviä saamelaisten yksinoikeuksia niiden vastaisen kehityksen huomioon ottamiseksi. Neuvosto voi yksimielisesti komission ehdotuksesta sekä Euroopan parlamenttia ja alueiden komiteaa kuultuaan tehdä tarvittavat muutokset pöytäkirjaan.</p>
<p>3.5.3  ILO:n alkuperäiskansojen oikeuksia koskeva sopimus no 169</p>
<p>ILO:n alkuperäiskansasopimus tunnustaa alkuperäiskansojen erityiset oikeudet perinteisiin asuinalueisiinsa ja edellyttää valtioilta toimenpiteitä alkuperäiskansojen kulttuurin, kielten ja ympäristön suojelemiseksi. Sopimus on hyväksytty Kansainvälisen työjärjestön ILO:n yleiskokouksessa vuonna 1989. Sopimus on velvoittava, vaikka Suomi ei ole vielä ratifioinut sopimusta, koska Suomen lainsäädäntö ei tällä hetkellä täytä sopimusmääräyksiä.</p>
<p>Maaoikeuksia koskevista sopimusmääräyksistä saamelaisten aseman kohentamisen kannalta todetaan 13. artiklassa, että sovellettaessa yleissopimuksen tämän osan määräyksiä hallitusten on kunnioitettava sitä erityistä merkitystä, joka kysymyksessä olevien kansojen suhteella siihen maahan tai alueeseen, jolla he asuvat tai muuten käyttävät, on niiden kulttuurille ja henkisille arvoille, ja erityisesti tämän suhteen yhteisöllisiä näkökohtia. Sopimuksen 14. artiklassa todetaan:</p>
<p>1)  Kyseisille kansoille on tunnustettava omistus- ja hallintaoikeus niihin maihin, joilla ne  perinteisesti asuvat. Soveltuvissa tapauksissa on lisäksi turvattava asianmukaisilla toimenpiteillä näiden kansojen oikeudet käyttää alueita, jotka eivät ole niiden yksinomaista asuinaluetta, mutta joita ne ovat perinteisesti voineet käyttää toimeentulonsa hankkimista ja perinteisiä toimiaan varten. Tässä suhteessa on kiinnitettävä erityistä huomiota paimentolaiskansojen ja kiertävien viljelijöiden tilanteeseen.</p>
<p>2)  Hallitusten on tarpeellisin toimin määriteltävä kysymyksessä olevien kansojen perinteisesti asuttamat maat ja taattava tehokas suoja niiden omistus- ja hallintaoikeudelle.</p>
<p>3)  Kansalliseen oikeusjärjestykseen on sisällytettävä tarkoituksenmukainen menettely kysymyksessä olevien kansojen maahan liittyvien vaatimusten ratkaisemiseksi.</p>
<p>3.5.4  YK:n julistus alkuperäiskansojen oikeuksista</p>
<p>YK:n yleiskokouksessa 13.9.2007 hyväksytyssä julistuksessa alkuperäiskansojen oikeuksista  todetaan mm.:</p>
<p type="listitem">•  Alkuperäiskansoilla on oikeus harjoittaa ja elvyttää kulttuurisia perinteitään ja tapojaan.  Tähän sisältyy niiden oikeus ylläpitää, suojella ja kehittää kulttuuriensa aiempia, nykyisiä ja tulevia ilmenemismuotoja.</p>
<p type="listitem">•  Alkuperäiskansoilla on oikeus ylläpitää ja vahvistaa tunnusomaista hengellistä suhdettaan perinteisesti omistamiinsa tai muutoin hallussaan pitämiinsä ja käyttämiinsä maihin, alueisiin, vesistöihin, rannikkomeriin ja muihin luonnonvaroihin sekä oikeus säilyttää tähän liittyvät vastuunsa tuleville sukupolville.</p>
<p type="listitem">•  Alkuperäiskansoilla on oikeus perinteisesti omistamiinsa, hallussaan pitämiinsä tai muutoin käyttämiinsä tai hankkimiinsa maihin, alueisiin ja luonnonvaroihin.</p>
<p type="listitem">•  Alkuperäiskansoilla on oikeus omistaa, käyttää, kehittää ja hallita niitä maita, alueita ja  luonnonvaroja, jotka ovat niiden hallussa perinteisen omistuksen tai muun perinteisen  hallussapidon tai käytön perusteella tai jotka ne ovat muutoin hankkineet.</p>
<p>Valtioiden on laillisesti tunnustettava nämä maat, alueet ja luonnonvarat sekä suojeltava niitä. Tässä tunnustamisessa on asianmukaisesti kunnioitettava kyseisten alkuperäiskansojen tapoja, perinteitä ja maanomistusjärjestelmiä.</p>
<p>Valtioiden on yhdessä asianomaisten alkuperäiskansojen kanssa perustettava ja pantava täytäntöön oikeudenmukainen, riippumaton, puolueeton, avoin ja läpinäkyvä sekä alkuperäiskansojen lait, perinteet, tavat ja maanomistusjärjestelmät asianmukaisesti tunnustava menettely, jonka avulla tunnustetaan ja ratkaistaan alkuperäiskansojen oikeudet, jotka koskevat niiden maita, alueita ja luonnonvaroja – mukaan lukien niiden perinteisesti omistamat tai muutoin hallussaan pitämät tai käyttämät maat, alueet ja luonnonvarat. Alkuperäiskansoilla on oltava oikeus osallistua tähän  menettelyyn.</p>
<p>3.5.5  Biodiversiteettisopimus</p>
<p>Biologista monimuotoisuutta koskeva yleissopimus (<em type="bold">biodiversiteettisopimus</em>) saatettiin voimaan asetuksella 78/1994. Siinä todetaan mm., että sopimuspuolet </p>
<p>tunnustavat monien perinteisen elämäntavan omaavien alkuperäis- ja paikallisyhteisöjen  läheisen ja perinteisen riippuvuuden biologisista luonnonvaroista sekä sen, että on toivottavaa jakaa biologisen monimuotoisuuden suojelua ja sen osien kestävää käyttöä koskevasta perinteisestä tietämyksestä, uudistuksesta ja käytännöstä saatu hyöty oikeudenmukaisesti.</p>
<p>3.5.6  Perustuslaki</p>
<p>Perustuslaki (731/1999) suojaa saamelaisia alkuperäiskansana. Lain 17. §:ssä todetaan, että saamelaisilla alkuperäiskansana on oikeus ylläpitää ja kehittää omaa kieltään ja kulttuuriaan. Saman lain 121. §:ssä vahvistetaan, että ”saamelaisilla on saamelaisten kotiseutualueella kieltään ja kulttuuriaan koskeva itsehallinto sen mukaan kuin lailla säädetään”.</p>
<p>3.5.7  Laki saamelaiskäräjistä</p>
<p>Tarvantovaaran erämaa kuuluu saamelaisten kotiseutualueeseen. Suomen perustuslaissa (731/ 1999) on turvattu saamelaisille alkuperäiskansana omaa kieltään ja kulttuuriaan koskeva itsehallinto saamelaisten kotiseutualueella. Kulttuuri-itsehallintoa toteuttaa saamelaiskäräjälain (974/ 1995) 9. §:ssä tarkoitettu saamelaiskäräjät.</p>
<p>Laki saamelaiskäräjistä velvoittaa</p>
<p>viranomaisia [ja Metsähallitusta] neuvottelemaan saamelaiskäräjien kanssa kaikista laajakantoisista ja merkittävistä toimenpiteistä, jotka voivat välittömästi ja erityisellä tavalla  vaikuttaa saamelaisten asemaan alkuperäiskansana ja jotka koskevat saamelaisten kotiseutualueella – – valtionmaan, suojelualueiden ja erämaa-alueiden hoitoa, käyttöä, vuokrausta ja luovutusta.  – – Neuvotteluvelvoitteen täyttämiseksi asianomaisen viranomaisen on varattava saamelaiskäräjille tilaisuus tulla kuulluksi ja neuvotella asiasta. Tilaisuuden käyttämättä jättäminen ei estä viranomaista jatkamasta asian käsittelyä.</p>
<p>Saamelaiskulttuurin harjoittamiseen lasketaan kuuluviksi perinteiset elinkeinot – kuten poronhoito, kalastus ja metsästys.</p>
<p>Lakisääteinen neuvottelu tästä hoito- ja käyttösuunnitelmasta saamelaiskäräjien kanssa pidettiin 17.2.2002.</p>
<p>3.5.8  Laki Metsähallituksesta ja saamelaiskulttuurin turvaaminen</p>
<p>Metsähallitukselle on annettu yhteiskunnallinen velvoite saamelaisten kulttuurin harjoittamisen edellytysten turvaamiseksi (Laki Metsähallituksesta 1378/2004). Lain 4. §:ssä todetaan, että yleiset yhteiskunnalliset velvoitteet edellyttävät Metsähallituksen hallinnassa olevien luonnonvarojen hoidon, käytön ja suojelun yhteensovittamista Saamelaiskäräjistä annetussa laissa (974/1995) tarkoitetulla saamelaisten kotiseutualueella siten, että saamelaisten kulttuurin harjoittamisen edellytykset turvataan.</p>
<p>Hallituksen esityksessä (HE 154/2004) korostetaan saamelaisen kulttuurin ylläpitämisen ja kehittämisen merkitystä sekä Metsähallituksen velvoitteita saamelaisten kotiseutualueella. Saamelaisten kotiseutualueella Metsähallituksen hallinnassa olevien luonnonvarojen hoito, käyttö ja suojelu olisi sovitettava yhteen siten, että saamelaisille alkuperäiskansana perustuslaissa (731/1999) säädetty oikeus ylläpitää ja kehittää omaa kulttuuriaan olisi mahdollista. Saamelaisten kulttuuriin kuuluviksi katsotaan myös saamelaisten perinteiset elinkeinot – kuten poronhoito, metsästys ja kalastus. Velvoitettavuutta on korostettu nostamalla se suoraan lakiin aiemman asetuksen sijasta.</p>
<p>3.5.9  Maankäyttö- ja rakennuslaki saamelaiskulttuurin turvaamisessa</p>
<p>Saamelaiskulttuurin turvaamista koskevia säännöksiä on myös maankäyttö- ja rakennuslaissa (132/1999) sekä kyseiseen lakiin perustuvissa valtakunnallisissa alueidenkäytön tavoitteissa.  Valtioneuvoston periaatepäätöksen (30.11.2000) mukaisesti tulee saamelaisten kotiseutualueella turvata alueiden käytössä saamelaiskulttuurin ja -elinkeinojen kehittämisedellytykset ja sovittaa ne yhteen luonnon kestokyvyn kanssa. Maankäyttö- ja rakennuslain 22. §:n mukaan ”tavoitteet voivat koskea asioita, joilla on – – merkittävä vaikutus kansalliseen kulttuuri- tai luonnonperintöön”.</p>
<p>Alueidenkäytön keskeisiä tavoitteita saamelaiskulttuurin säilymisen kannalta ovat mm.</p>
<p type="listitem">•  saamelaisten kotiseutualueella saamelaiskulttuurin ja -elinkeinojen kehittämisedellytysten turvaaminen ja yhteen sovittaminen luonnon kestokyvyn kanssa</p>
<p type="listitem">•  alueiden säilyminen luonto- ja kulttuuriarvojen kannalta erityisen merkittävinä kokonaisuuksina siten, että asumisen ja elinkeinotoiminnan harjoittamisen edellytykset säilyvät</p>
<p type="listitem">•  alueiden erityispiirteiden tunnistaminen ja alueiden käytön sovittaminen mahdollisimman tasapainoisesti yhteen poikkeuksellisten luonnonolojen ja kulttuuriarvojen turvaamiseksi</p>
<p type="listitem">•  luonnonoloihin sopeutuneiden, omaleimaisten kylä- ja kulttuuriympäristöjen säilyttäminen ehjinä.</p>
<p>Yllä olevaan luetteloon on kirjattu sekä yleis- että erityistavoitteita siltä osin, kuin ne koskevat suunnittelualuetta. Yleistavoitteet ovat luonteeltaan alueidenkäyttöä ja alueidenkäytön suunnittelua koskevia periaatteellisia linjauksia. Erityistavoitteet ovat alueidenkäyttöä ja alueidenkäytön suunnittelua koskevia velvoitteita.</p>
<p>3.5.10  Porotalouden ja luontaiselinkeinojen rahoituslaki</p>
<p>Porotalouden ja luontaiselinkeinojen rahoituslain (45/2000) tavoitteena on edistää ja monipuolistaa porotalouden ja luontaiselinkeinojen elinkeinotoimintaa, parantaa elinkeinojen rakennetta ja toimintaedellytyksiä, edistää uusiutuvien luonnonvarojen kestävää käyttöä, kehittää poronhoito- ja luontaiselinkeinoaluetta sekä tukea haja-asutusalueiden ja yhdyskuntien kehittämistä poronhoitoalueella ja luontaiselinkeinojen harjoittamisalueella.</p>
<p>Lain mukaisissa toimenpiteissä on kiinnitettävä erityistä huomiota saamelaisten mahdollisuuksiin ylläpitää ja kehittää kulttuurimuotoonsa kuuluvia elinkeinoja saamelaisten kotiseutualueella.</p>
<p>3.5.11  Saamelaisten kestävän kehityksen ohjelma</p>
<p>Saamelaiskäräjät hyväksyi vuonna 1998 <em type="bold">Saamelaisten kestävän kehityksen ohjelman</em>  (Saamelaiskäräjät 1998), jota se valmisteli yhdessä ympäristöministeriön kanssa. Ohjelma päivitettiin vuonna 2006 (Saamelaiskäräjät 2006). Ohjelman keskeisin tavoite on saamelaisalueen luonnonvarojen käyttö ekologiselta, taloudelliselta, sosiaaliselta ja kulttuuriselta kannalta kestävästi saamelaisten perinteisten elinkeinojen harjoittamiseksi. Saamelaisten kestävän kehityksen ohjelmassa esitetyillä toimenpiteillä on tarkoitus turvata saamelaisten asema maankäytössä sekä perinteisten ja uusien elinkeinojen harjoittamisessa saamelaisista lähtökohdista ja edistää saamelaisen perinteisen tietämyksen asemaa ja saamelaisten sosiaalista hyvinvointia. Ohjelma on otettu huomioon 2006 hyväksytyssä kansallisessa kestävän kehityksen strategiassa (Valtioneuvoston kanslia 2006). </p>
<p>3.5.12  Yhdenvertaisuuslaki</p>
<p>Yhdenvertaisuuslakia (21/2004) sovelletaan sekä julkisessa että yksityisessä toiminnassa mm. silloin,  kun kysymys on itsenäisen ammatin tai elinkeinon harjoittamisen edellytyksistä tai elinkeinon tukemisesta. Lain mukaan ketään ei saa syrjiä iän, etnisen tai kansallisen alkuperän, kansalaisuuden, kielen, uskonnon, vakaumuksen, mielipiteen, terveydentilan, vammaisuuden, sukupuolisen suuntautumisen tai muun henkilöön liittyvän syyn perusteella. Yhdenvertaisuuslain eduskuntakäsittelyssä työelämä- ja tasa-arvovaliokunta lausui mietinnössään (TyVM 7/2003 vp – HE 44/2003 vp) viranomaisten velvollisuudesta edistää yhdenvertaisuutta:</p>
<p>Erityistä huomiota tulee kiinnittää saamelaisten oikeuksiin alkuperäiskansana ja saamelaiskulttuurin tärkeimmän aineellisen perustan eli poronhoidon turvaamiseen. Viranomaisten tulee suunnitelmallisesti edistää saamelaisten mahdollisuuksia harjoittaa poronhoitoa ja hankkia  sillä toimeentulonsa.</p>
<p>3.5.13  Yhdenvertaisuussuunnitelma</p>
<p>Metsähallituksen yhdenvertaisuussuunnitelmassa 3.5.2006 (Metsähallitus 2006a) on otettu huomioon työministeriön suositukset (9.9.2004) yhdenvertaisuussuunnitelmien laatimisesta ja sen  erityiskysymykset saamelaisten kotiseutualueella. Suunnitelmassa huomioidaan henkilökunnan erityisosaamisen kehittäminen ja siinä tiedostetaan, että samanlainen kohtelu ei aina takaa yhdenvertaisuutta. Yleinen periaate on, että Metsähallituksen tavoitteena on toteuttaa saamelaisten positiivista erityiskohtelua Metsähallitus-lain (1378/2004) saamelaisten kulttuurin harjoittamisedellytysten turvaamisvelvoitteen lähtökohdista voimassa olevan lainsäädännön sallimissa rajoissa.</p>
<p>Suunnitelman strategia linjaa luontaiselinkeinojen huomioimisen: <span type="quote">”Metsähallitus ymmärtää  luontaiselinkeinot sekä niiden ja saamelaiskulttuurin kytkennän ja turvaa niitä yleisillä sekä  toimintokohtaisilla säädöksiin perustuvilla menettelyillä”</span>. Saamelaisten erityinen positiivinen huomiointi luontaiselinkeinoissa on perustuslain ja YK:n KP-sopimuksen 27. artiklan mukaan huomioitu siten, että porojen laidunrauhaan, kulkureitteihin ja laitumiin kohdistuvia toimenpiteitä ja niiden haitallisten vaikutusten tasoa saamelaiskulttuuriin arvioidaan erikseen. Näiden tason turvaamiseksi tulee arvioida nykytilaa ja kehittämistarpeita. Neuvotteluvelvollisuudet on esitetty muissa säädöksissä.</p>
<p>3.5.14  Saamen kielilaki</p>
<p>Saamen kielilain (1086/2003) tarkoituksena on osaltaan turvata perustuslaissa säädetty saamelaisten oikeus ylläpitää ja kehittää omaa kieltään ja kulttuuriaan. Tavoitteena on, että saamelaisten oikeus oikeudenmukaiseen oikeudenkäyntiin ja hyvään hallintoon taataan kielestä riippumatta sekä saamelaisten kielelliset oikeudet toteutetaan ilman, että niihin tarvitsee erikseen vedota.</p>
<p xml:lang="fkv"><em type="bold">3.6  Poronhoitolaki </em></p>
<p>Poronhoitolain (848/1990) mukaan poronhoitoa ”saadaan tässä laissa säädetyin rajoituksin harjoittaa poronhoitoalueella maan omistus- tai hallintaoikeudesta riippumatta”. Tarvantovaaran erämaaalue kuuluu poronhoitolain tarkoittamaan erityisesti poronhoitoa varten tarkoitettuun alueeseen. Kyseisessä laissa todetaan, että <span type="quote">”tällä alueella olevaa maata ei saa käyttää sillä tavoin, että siitä aiheutuu huomattavaa haittaa poronhoidolle”</span>.</p>
<p xml:lang="rmf"><em type="bold">4  Vyöhykealuejako </em></p>
<p><em type="bold">4.1  Vyöhykkeistäminen ja erämaalaki </em></p>
<p>Vyöhykkeistämisen tavoitteena on yhteen sovittaa erämaalain (62/1991) tavoitteet sekä ohjata erämaan nykyistä ja tulevaa käyttöä siten, että ne toteutuvat. Erämaalain kolme ensimmäistä tavoitetta – erämaaluonteen säilyttäminen sekä saamelaiskulttuurin ja luontaiselinkeinojen turvaaminen – ovat keskeisiä tavoitteita koko erämaassa. Lisäksi erämaalaki edellyttää alueen monipuolisen käytön edellytysten kehittämistä, mikä tarkoittaa lain yksityiskohtaisten perusteluiden mukaan tässä tapauksessa lähinnä virkistyskäytön ja luontomatkailun edellytysten järjestämistä. Tämä tavoite on osin ristiriidassa kolmen ensimmäisen tavoitteen kanssa. Myös erämaaluonteen säilyttämisen, saamelaiskulttuuriin kuuluvan poronhoidon turvaamisen ja muiden luontaiselinkeinojen turvaamisen kesken esiintyy ristiriitoja.</p>
<p>Toisin sanoen erämaa-alueen vyöhykkeistämisellä pyritään minimoimaan käyttäjien välisiä  ristiriitoja; erityisesti tavoitteena on minimoida virkistyskäytön aiheuttamat haitat luontaiselinkeinoille ja saamelaiskulttuurille. Vyöhykejako kuvaa erämaan monipuolisen käytön tavoitteen painottumista erämaan eri osissa, jotta erämaalain kaikki tavoitteet toteutuvat.</p>
<p>Vyöhykkeistämisellä ohjataan Metsähallituksen maankäyttöratkaisuja, virkistyskäyttöä ja luontomatkailua ja niihin liittyviä reittejä, rakenteita, lupapolitiikkaa sekä hyväksyttäviä toimintoja  olemassa olevan lainsäädännön puitteissa.</p>
<p><em type="bold">4.2  Vyöhykkeistämisen perusteet Tarvantovaaran erämaassa </em></p>
<p>Tarvantovaaran erämaa on korostuneesti paikallisten ihmisten erämaa. Siksi luontaiselinkeinojen ja saamelaiskulttuurin turvaaminen sekä alueen erämaaluonteen säilyttäminen – käsittäen muun muassa paikallisen väestön kotitarvekalastuksen, metsästyksen ja hillastuksen – on keskeisintä. Virkistyskäyttö ja luontomatkailu ovat varsin vähäisiä käyttömuotoja Tarvantovaaran erämaaalueella, eikä ole odotettavissa että niiden merkitys huomattavasti lisääntyisi.</p>
<p>Näillä perusteilla suurimman osan erämaata tulee olla syrjävyöhykettä. Kapealla virkistysvyöhykkeellä turvataan sekä omatoimisen että ohjatun luontomatkailun edellytykset ja ohjataan erämaan virkistyskäyttöä siten, että erämaan muulle käytölle koituva haitta olisi mahdollisimman vähäinen. Vyöhykkeistämisestä riippumatta on poronhoidon ja luontaiselinkeinojen harjoittaminen turvattu kaikkialla erämaassa myös virkistysvyöhykkeellä, ja toisaalta jokamiehenoikeuksilla saa liikkua kaikkialla erämaassa – myös syrjävyöhykkeellä.</p>
<p>Vyöhykejako perustuu olemassa olevan tilanteen kartoitukseen ja arvioon tulevaisuuden tarpeista eri käyttömuotojen osalta. Vyöhykkeistäminen turvaa porotalouden harjoittamisen edellytykset pitkällä aikavälillä vähintäänkin nykyisellä tasolla, sillä se säätelee muun muassa virkistyskäytön rakenteiden sijoittumista ja maastoliikennettä. Vyöhykkeet eivät rajoita paikallisten ihmisten  perinteisiä oikeuksia – kuten poronhoitoa, metsästystä ja kalastusta.</p>
<p><em type="bold">4.3  Suunnitelman esitykset </em></p>
<p>Alue vyöhykkeistetään kahteen vyöhykkeeseen, jotka ohjaavat alueen käyttöä, rakenteiden sijoittamista sekä liikkumista ja lupapolitiikkaa (kuva 3, taulukko 3):</p>
<p>1)  syrjävyöhykkeeseen  2)  virkistysvyöhykkeeseen.</p>
<p>4.3.1  Syrjävyöhyke</p>
<p>Vyöhyke on erämaan vähiten liikuttua, rauhallisinta, vaikeimmin saavutettavaa ja luonnontilaisinta osaa. Luontaiselinkeinoista porotalous on keskeisin käyttömuoto tällä vyöhykkeellä. Kotitarvekalastajia liikkuu jonkin verran sekä kesällä ja talvella. Vyöhykkeellä ei ole virkistyskäytön palvelurakenteita – so. merkittyjä reittejä tai autiotupia, eikä niitä rakenneta jatkossakaan. Alueella on kesäaikaisia maastoliikenneuria ja luontaiselinkeinojen tukikohtia.</p>
<p>4.3.2  Virkistysvyöhyke</p>
<p>Vyöhykkeelle suuntautuu suurin osa virkistyskäytöstä sekä kesällä että talvella. Etenkin ulkopaikkakuntalaisten moottorikelkkailu keskittyy tälle alueelle. Vyöhykkeellä sijaitsevat erämaan molemmat autiotuvat, ja sille keskittyvät kaikki muutkin virkistyskäytön palvelurakenteet.<em type="bold"> </em></p>
<p><em type="bold">Taulukko 3.</em> Suunnitelmassa esitetyn vyöhykejaon mukaiset sallitut rakenteet ja toiminnot Tarvantovaaran erämaassa. Myöhemmissä luvuissa on tarkempi kuvaus kustakin rakenteesta tai toiminnosta ao. käyttömuodon  kohdalla. * = mikäli erämaiden moottorikelkkauria muutetaan myöhemmin yleisesti moottorikelkkareiteiksi,  voidaan Tarvantovaaran kautta kulkeva Palojärvi–Kilpisjärvi-moottorikelkkaura muuttaa myös reitiksi. Muutos edellyttää ympäristöministeriön myönteistä kantaa sekä paikallista osallistamista.  </p>
<p><em type="bold">Rakenne/Toiminto Syrjävyöhyke Virkistysvyöhyke </em>Autiotuvat Ei Kyllä Vuokratuvat Ei  Kyllä Ohjelmapalveluiden  tilapäiset taukopaikat Kyllä  Kyllä Porotalouden tukikohdat Kyllä Kyllä Porotalouden rakenteet Kyllä Kyllä Muut luontaiselinkeinojen  tukikohdat Kyllä Kyllä Merkityt polut Ei Kyllä Huolletut tulipaikat Ei Kyllä Kesäaikaiset maastoliikenneurat paikkakuntalaisille Kyllä Kyllä MH:n valtakunnalliset  moottorikelkkaurat/reitit Ei uusia* Kyllä, ei uusia* </p>
<p>Moottorikelkkasafariluvat  ohjelmapalveluyrittäjille Pienille ohjatuille ryhmille, erikseen sovittaville kulkuurille Valtakunnallisella mk-uralla ei rajoituksia; muualla pienille ohjatuille ryhmille,  erikseen sovittaville kulku-urille Kelkkaluvat ulkopaikkakuntalaisille moottorikelkkaurien ulkopuolella Talviaikaisen maastoliikennelupakäytännön mukaisesti Talviaikaisen maastoliikennelupakäytännön mukaisesti Helikopterin laskeutumispaikat Kyllä Kyllä Pitkospuut ja sillat Tarvittaessa mönkijäurille  Tarvittaessa mönkijäurille Metsästys Kyllä Kyllä Kalastus Kyllä Kyllä</p>
<p><em type="bold">5  Luonnonsuojelu ja -hoito </em></p>
<p xml:lang="fkv"><em type="bold">5.1  Nykytila </em></p>
<p>5.1.1  Luonnonsuojelu ja erämaalaki</p>
<p>Erämaat eivät ole varsinaisia luonnonsuojelualueita, eli niitä ei ole perustettu luonnonsuojelulailla (1096/1996). Erämaalain (62/1991) yleisperusteluissa sanotaan:</p>
<p>Luonnonsuojelualueet eivät käytännössä tyydytä kaikkia erämaiden luontaistalouteen ja monipuoliseen käyttöön liittyviä tarpeita. Lisäksi on tarpeellista perustaa sellaisia alueita, jotka  eivät ole normaalissa talouskäytössä, mutta jotka eivät liioin olisi niin tiukasti suojeltuja kuin luonnonsuojelulain (71/1923) [= vanha laki] mukaiset suojelualueet.</p>
<p>Erämaalaki estää tietyt voimakkaasti luontoa muuttavat toimet, mutta muuten erämaat ovat lainsäädännön suhteessa samassa asemassa kuin niitä ympäröivät alueet. Luonnonsuojelulaki ei nosta erämaa-alueita erikseen esille, vaan lakia sovelletaan erämaassa samoin kuin muillakin alueilla.</p>
<p>5.1.2  Tarvantovaaran erämaan asema luonnonsuojelussa</p>
<p>Tarvantovaaran erämaa-alueen eteläosa kuuluu pohjoisboreaaliseen vyöhykkeeseen ja pohjoisosan puuttomat tai harvakoivikkoiset alueet hemiarktiseen vyöhykkeeseen. Koko aluetta luonnehtivat mantereiset kasvillisuustyypit.</p>
<p>Tarvantovaaran erämaa rajoittuu lännessä Lätäsenon–Hietajoen soidensuojelualueeseen ja Norjan puolella suojelemattomaan, mutta tiettömään ja erämaaluonteiseen alueeseen. Yhdessä nämä  alueet muodostavat laajan erämaisen ja suhteellisen luonnontilaisen kokonaisuuden (kuva 1, s. 13).</p>
<p>Tarvantovaaran erämaa on kapeahko käytävä, joka sijaitsee Ruotsin ja Norjan välissä. Eläimet liikkuvat tällä laajalla alueella riippumatta hallinnollisista rajoista. Tämä on otettava huomioon, kun arvioidaan joidenkin lajien – esim. maa- ja merikotkien, naalin ja ahman – määriä alueella.</p>
<p>5.1.3  Perinnemaisemat</p>
<p>Salvasjärven eteläpään kesäkylä siihen liittyvine järven koillisosassa sijaitsevine porojen lypsypaikkoineen on luokiteltu valtakunnallisesti arvokkaaksi perinnemaisemaksi (Kalpio &amp; Bergman 1999) sekä osaksi lappilaista kulttuuriympäristöä (Rauhala 2002). Kylä on perustettu karuhkolle paikalle, ja sen pihakentät ovat lampaannadan, metsälauhan, pohjanvariksenmarjan sekä kultapiiskun ja ahosuolaheinän luonnehtimaa kangasketoa, joka on luontotyyppien uhanalaisuusarvioinnissa (Raunio ym. 2008) luokiteltu koko maassa äärimmäisen uhanalaiseksi luontotyypiksi. Entisen porokaarteen paikalla on korkeampaa niittykasvillisuutta, jossa vallitsevat maitohorsma, korpikastikka, nurmilauha, kurjenjalka ja pohjannokkonen; myös kylänurmikka on melko runsas. Kylän tulevaisuus näyttää turvatulta, sillä se on edelleen perinteisessä käytössä. Kylän poroaitaa käytetään edelleen sekä merkitykseen että erotukseen. Perinteinen käyttö turvaa myös perinnebiotooppien säilymisen.</p>
<p>5.1.4  Luonnontilan seuranta nykyisin</p>
<p>Metsähallituksen tehtävänä on seurata hallinnoimiensa alueiden luonnossa tapahtuvia muutoksia sekä uhanalaisten ja harvinaistuneiden kasvi- ja eläinlajien kantoja ja toimia niiden turvaamiseksi. Metsähallituksen tulee seurata myös riistakantojen kehitystä ja pyrkiä yhteistyössä riistanhoitopiirin ja -yhdistyksen kanssa turvaamaan ne. Näiden tavoitteiden toteuttamiseksi Metsähallitus mm. laatii hoito- ja käyttösuunnitelmia, kouluttaa henkilöstöä, toimii sertifioidun ympäristö- ja laatujärjestelmän mukaisesti, ylläpitää uhanalaisten lajien rekistereitä, seuraa säännöllisesti suurpetojen määrää ja suorittaa riistakolmiolaskentoja.</p>
<p>Tärkeä työkalu luonnontilan seurannassa on vuonna 2000 valmistunut Ylä-Lapin luontokartoitus (Sihvo 2001, 2002), jonka yhteydessä Tarvantovaaran erämaa-alueen ja Lätäsenon–Hietajoen soidensuojelualueen kasvillisuustyypit ja niiden esiintyminen on kartoitettu (ks. Kajala 2002f, liite 9). Luontokartoituksen tiedot on tallennettu Metsähallituksen paikkatietojärjestelmään.</p>
<p>Tutkimuksellisesti Tarvantovaaran erämaa ja Lätäsenon–Hietajoen soidensuojelualue ovat jääneet melko vähälle huomiolle tutkijoiden mielenkiinnon suuntautuessa useimmiten Luoteis-Enontekiön maisemallisesti, geologisesti, eläimistöllisesti ja kasvistollisesti Suomen oloissa poikkeukselliselle Käsivarren suurtunturialueelle.</p>
<p>Metsähallitus kehittää ja koordinoi koko valtakunnassa valtionmailla vastuulajiensa – mm. EU:n luontodirektiivin (92/43/ETY) putkilokasvien – suojelua ja seurantaa. Tarvantovaaran erämaaalueella näitä lajeja ovat lapinleinikki ja lettorikko.</p>
<p>Metsähallituksen koordinoimana seurataan maakotkan, merikotkan, muuttohaukan ja tunturihaukan kantojen kehitystä. Metsähallitus pitää kotkanpesistä pesärekisteriä ja tarkastaa pesät vuosittain. Joka vuosi tavataan paliskuntien edustajat ja heiltä saadut pesävihjeet tarkastetaan. Lisäksi alueen petolintujen pesimistä ja kantojen kehitystä ovat seuranneet ja pesiä tarkastaneet lukuisat alan harrastajat.</p>
<p>Em. petolintujen lisäksi ympäristöministeriön Metsähallitukselle vastuuttamia lajeja ovat naali ja kiljuhanhi, joita Metsähallitus seuraa vuosittain. Metsähallitus pitää alueen tunnetuista naalinpesistä rekisteriä ja seuraa yhdessä naalityöryhmän kanssa naalin esiintymistä alueella.</p>
<p>Riista- ja kalatalouden tutkimuslaitos on tutkinut alueen kalastoa ja porolaitumien tilaa. PohjoisLapin paliskuntien talvilaitumien tilasta valmistui tutkimus vuonna 1996 (Kumpula ym. 1997), ja sen seurantatutkimus (Kumpula ym. 2004) vuonna 2004. Vuonna 1998 valmistui tutkimus koko poronhoitoalueen kesälaitumien tilasta (Kumpula ym. 1999).</p>
<p><em type="bold">5.2  Tavoitteet ja toimenpiteet </em></p>
<p>1)  Metsähallituksen tehtävänä on seurata erämaa-alueen luonnon tilaa ja sen muutoksia sekä  ryhtyä tarvittaviin suojelutoimenpiteisiin ja informoida tästä päättäjiä.</p>
<p><em type="bold">Peruste:</em> Tämä on osa Metsähallituksen luonnonsuojelutehtävää. Tärkeä seurannan työväline on koko maan kattava paikkatietojärjestelmä, johon on tallennettu tietoa erämaa-alueen luontotyypeistä. Luontotyyppien tiedot ovat osin puutteelliset, jos tiedon tarkkuutta vertaillaan valtakunnallisesti. Lahopuutietoja ei ole, ja luontodirektiivin (92/43/ETY) liitteen 1 luontotyypeissä  ja niiden edustavuustiedoissa on epätarkkuuksia. Tietojen korjaaminen vaatisi täydennysinventointia.  </p>
<p>2)  Metsähallitus seuraa yhteistyössä tutkijoiden kanssa maa- ja merikotkien, muutto- ja tunturihaukkojen sekä naalin kantoja ja ryhtyy tarvittaviin toimenpiteisiin niiden suojelemiseksi.</p>
<p>3)  Kettujen määrää ja terveydentilaa seurataan ja kettukannat pyritään pyynnillä pitämään vähäisinä, jotta naalilla heikompana kilpailijana olisi riittävästi elintilaa ja ravintoa. Metsähallitus tekee  <em type="bold">Naali Life</em> -projektin ajan (vuoden 2008 loppuun) tarvittavat ketunpyyntisopimukset paikallisten metsästäjien ja luontaiselinkeinonharjoittajien kanssa kuultuaan asiassa Enon<em type="bold">Naali Life</em> -projektin päätyttyä. tekiön riistanhoitoyhdistystä ja Käsivarren paliskuntaa. Metsähallitus pyrkii jatkamaan tätä hyväksi koettua poikkeuslupakäytäntöä myös </p>
<p>4)  Uhanalaisten kasvien esiintymätietoja tarkastetaan ja täydennetään maastossa.</p>
<p>5)  Metsähallitus toteuttaa sille vastuutetut kasvilajiseurannat erämaa-alueella. Lettorikon ja  lapinleinikin seuranta toteutetaan myöhemmin laadittavien seurantaohjelmien mukaan.</p>
<p>6)  Metsähallitus opastaa luontokeskuksissa, luontotuvilla ja internetsivuilla kävijöitä ympäristöä säästävään retkeilyyn. Alueen tuvilla on myös tupakansiot, joissa kerrotaan muun muassa luonnonsuojelusta ja jätehuollosta. Virkistyskäyttäjien ohjaaminen, opastus ja neuvonta on keskeinen osa erämaan luonnontilaisuuden säilyttämistä. Opastustoiminnalla on tärkeä tehtävä retkeilyn ympäristövaikutusten hallinnassa ja ennakoivassa pelastustoiminnassa, alueen erämaisuuden turvaamisessa ja ympäristökasvatuksessa.</p>
<p>7)  Moottorikelkkailua ohjataan ja rajoitetaan lupapolitiikalla, jonka mukaan kulku urien ulkopuolella on ulkopaikkakuntalaisille ohjattua, opastettua ja rajoitettua. Metsähallitus valvoo moottorikelkkailua alueella yhteistyössä poliisin ja Rajavartiolaitoksen kanssa.</p>
<p><em type="bold">5.3  Seuranta </em></p>
<p>Metsähallitus seuraa kesäaikaisten maastourien kulumista ja rakentaa tarvittaessa kuluneisiin tai vaarallisiin kohtiin mönkijäpitkoksia tai siltoja, mikäli alueen luonnontilaisuuden säilyttäminen tätä edellyttää. Muualle tällaisia rakenteita ei tehdä.</p>
<p>Metsähallitus valvoo kesäaikaista maastoliikennettä yhteistyössä poliisin ja Rajavartiolaitoksen kanssa.</p>
<p><em type="bold">6  Kulttuuriperinnön suojelu ja hoito </em></p>
<p xml:lang="fkv"><em type="bold">6.1  Nykytila </em></p>
<p>6.1.1  Arkeologiset kohteet</p>
<p>Tämä on lyhennelmä Jarmo Kankaanpään laatimasta alueen arkeologisesta perusselvityksestä (Kankaanpää 2002).</p>
<p>Tarvantovaaran erämaa-alue kuuluu Enontekiön arkeologisesti huonoimmin tunnettuihin osiin. Varsinaisia arkeologisia tutkimuksia – kuten muinaisjäännösten inventointia tai kaivaustutkimuksia – ei ole tehty juuri lainkaan, sillä alueelle ei ole kohdistunut sellaisia rakennus- tai kaavoitushankkeita, jotka edellyttäisivät muinaismuistolain (295/1963) mukaisia tarkastuksia ja kaivauksia.</p>
<p>Alueelta on luetteloitu toistaiseksi vain yksi kiinteä muinaisjäännös, Salvasjärven kylä (Kankaanpää 2002):</p>
<p>Tarvantovaaran erämaa-alueella n. 16 km Palojärvestä (Bálojávri) luoteeseen, Salvasjärven eteläpäässä Norjan rajan tuntumassa on vanha Erkunan eli Palojärven lapinkylän kesäkylä, johon kuuluu useita vanhoja rakennuksia. Kohde on otettu luetteloon saamelaisperinnekohteena (ks. Lapin rakennusperintö s. 86).</p>
<p>Rauhalan (2002) mukaan järven lounaisrannalle rakennettiin kylän ensimmäinen talo 1930luvulla. Nykyisin kylässä on taloja toistakymmentä.</p>
<p>Myös satunnaisesti löytyneitä muinaisesineitä on vähän, neljä kappaletta; osittain varmaankin siitä syystä, että alue ei ole samalla tavalla retkeilijöiden suosiossa kuin esimerkiksi Haltin reitti.</p>
<p>Alueelta nykyisin tunnetut kiinteät muinaisjäännökset ja irtolöydöt ovat tyypiltään sellaisia, joista tapaa säilyä perimätietoa tai jotka on suhteellisen helppo tunnistaa maastossa. Vaikeammin havaittavia kohteita – kuten kivikautisia asuinpaikkoja tai kvartsilöytöpaikkoja – ei luettelosta löydy, sillä niiden tunnistamiseen tarvitaan alan koulutusta ja kokemusta, eikä arkeologeja ole alueella juuri liikkunut. Pyyntikuopista ja lapinkentistä taas ei ole tietoja lähinnä siksi, että tällaisia rakenteita ei yleensä mielletä <span type="quote">”muinaisjäännöksiksi”</span>, eikä niitä pidetä ilmoittamisen arvoisina.</p>
<p>Kaikkia edellä mainittuja kohdetyyppejä on löytynyt runsaasti mm. Tarvantovaaran alueesta itään sijaitsevalta Pöyrisjärven erämaa-alueelta, ja etenkin pyyntikuopparyhmiä myös mm. Kultiman, Kaaresuvannon ja Markkinan ympäristöstä. Alueella käyneet arkeologit ovat kuitenkin luetteloineet useimmat näistä kohteista vasta viimeisten kahdenkymmenen vuoden kuluessa. Erilaisten asuinpaikkojen, pyyntikuoppien ja kvartsilöytöpaikkojen puuttuminen Tarvantovaaran alueilta johtuneekin pääasiassa tutkimuksen puutteesta. Ei ole mitään syytä, miksi Näkkälän–Pöyrisjärven seutua hyödyntäneet ihmisryhmät eivät olisi yhtä hyvin voineet hyödyntää myös muutaman  peninkulman päässä sijaitsevaa, ekologisesti samankaltaista aluetta. Etenkin jokien sekä Tarvantovaaran alueen järviryppäiden ympäristöstä voisi Pöyrisjärven esimerkin perusteella odottaa löytyvän sekä asuinpaikkoja että pyyntikuoppia.</p>
<p>Erilaisista, pääosin erämaa-alueen ulkopuolelta tehdyistä arkeologisista löydöistä päätellen Enontekiön kaakkoisosassa on ollut asutusta varhaiselta kivikaudelta asti ja Könkämäenon varrella ainakin varhaiselta metallikaudelta lähtien. Irtolöydösten perusteella on hyvinkin mahdollista, että myös Tarvantovaaran alueella on ollut asutusta tai ainakin jatkuvaa käyntiä kaikkien esihistorian periodien aikana. Historiallista aikaa varhaisempiin kausiin kuuluvia kiinteitä muinaisjäännöksiä ei puutteellisen tutkimuksen takia tosin vielä tunneta, mutta ainakin seuraavia tyyppejä voi odottaa löytyvän:</p>
<p>1)  kivikautiset ja varhaismetallikautiset asuinpaikat 2)  myöhäisrautakautiset ja historialliset saamelaisasuinpaikat 3)  pyyntikuopat.</p>
<p>Näistä kolmesta muinaisjäännöstyypistä kaksi jälkimmäistä on yleensä melko helppo havaita, ellei maasto ole paksuhkon tiheikön tai mättäikön peitossa. Kivi- ja varhaismetallikautiset asuinpaikat taas saattavat olla jopa täysin näkymättömissä, ja vasta lapion kuopaisu tai törmän sortuminen tuo tunnusmerkit näkösälle. Muinaiset asuinpaikat ovat myös varsin herkkiä tuhoutumaan. Pelkkä tuulieroosio saattaa hävittää kivikautisen asuinpaikan lähes täysin, sillä vaikka esineet jäisivät paikoilleen, itse maannoksessa olevat tiedot – kuten tulisijan paikkaa ilmaisevat palomaaläikät, likamaaläikät, ajoituksen mahdollistavat hiilet, maaperään sitoutuneet fosfaatit, makrofossiilit ja jopa pienemmät luut – katoavat lentohiekan mukana.</p>
<p>Etenkin kivikautiset asuinpaikat ovat usein varsin huomaamattomia, ja asiantuntijankin on turvauduttava peitteisessä maastossa koekaivaukseen. Pohjois-Lapissa asuinpaikat ovat kuitenkin hyvin pinnassa: esimerkiksi Hetassa ja Peltovuomassa on kaivettu useita yli 6 000 vuotta vanhoja kohteita, joissa varsinainen löytökerros ei ulottunut 20 cm:ä syvemmälle. Muinaiset ihmiset leiriytyivät mielellään samanlaisiin paikkoihin kuin nykyisetkin vaeltajat, joten hyviä leiripaikkoja on usein käytetty jopa vuosituhansia.</p>
<p>Tähänastisten kokemusten perusteella voidaan sanoa, että hyvät leiripaikat – kuten kuivat ja tasaiset hiekkatörmät vesistöjen rannoilla – ovat melkoisella varmuudella olleet aikaisempienkin asukkaiden käytössä, usein jopa tuhansien vuosien ajan. Missä tahansa hyvännäköisessä leiripaikassa esimerkiksi vesistöjen rannoilla voi olla maan alla ja mahdollisesti päälläkin jälkiä vanhemmasta asutuksesta – jälkiä, jotka muinaismuistolain (295/1963) perusteella ovat rauhoitettuja.</p>
<p>6.1.2  Muinaismuistojen huomioon ottaminen toiminnassa</p>
<p>Alueella ei ole (myöskään) tehty muinaisjäännösten inventointia, joten sieltä ei tunneta yhtään muinaisjäännöstä.</p>
<p>Muinaismuistolain (295/1963) mukaan kaikki kajoaminen kiinteään muinaisjäännökseen ilman lain perusteella annettua lupaa on kielletty (1 §). Tällaisina toimenpiteinä laissa mainitaan kaivaminen, peittäminen, muuttaminen, vahingoittaminen, poistaminen ja muu kajoaminen. Kielto koskee myös maanomistajia, joille pyritään ilmoittamaan heidän mailtaan todetut muinaisjäännökset. Käytännössä kaikkia maanomistajia ei kohtuullisena pidettävässä ajassa tavoiteta. On kuitenkin huomattava, että muinaismuistolaki rauhoittaa luettelemansa kiinteät muinaisjäännökset (2 §) ilman erityistoimenpiteitä.</p>
<p>Osa muinaisjäännöksistä (pyyntihaudat, seidat jne.) sopii nähtävyyskohteiksi, mikäli niiden säilyminen voidaan turvata nähtävyyskäytöstä huolimatta. Ne voidaan varustaa opastein ja tarvittaessa suojata. Kohteita vahingoittavaa kasvillisuutta poistetaan. (Metsähallitus 2002)</p>
<p>6.1.3  Perinteinen luonnon käyttö ja saamelaiskulttuuri</p>
<p>Tämä on lyhennelmä Lydia Heikkilän laatimasta alueen luonnon käytön perusselvityksestä (Heikkilä 2002b).</p>
<p>Poronhoitokulttuuri on säilynyt vahvana perinteenä Tarvantovaaran erämaa-alueella ulkoisista muutoksista huolimatta. Poronhoito on edelleen yksi alueen tärkeimmistä elinkeinoista. Tarvantovaaran erämaa-alueella hoitavat porojaan Palojärvessä, Kultimassa, Hetassa, Leppäjärvellä ja  Palojoensuussa asuvat, Käsivarren paliskuntaan kuuluvat poronhoitajat. Kotitarvekalastus ja  -marjastus sekä marjojen poimiminen myyntiin on merkittävä osa porotaloudesta pääasiallisen toimeentulonsa saavien perheiden elannossa.</p>
<p>Aluetta käyttävät luontaiselinkeinojen harjoittamiseen porotalouden harjoittajien lisäksi myös muut lähikylien asukkaat. Kuttasen, Jatunin ja Kaaresuvannon kyliin on perustettu seitsemän luontaiselinkeinotilaa ns. <em type="bold">sekatalouden</em> varaan. Tämä tarkoittaa sitä, että tilan toimeentulonlähteeksi on suunniteltu kalastus, kalanjalostus, pienimuotoinen porotalous, metsästys (lähinnä riekonpyynti) ja marjastus. Kalastuksella ja marjastuksella on merkittävä osuus myös muille kuin suoranaisesti luontaiselinkeinoja harjoittaville kotitalouksille. Kotitarvekalastus ja marjastus tuottavat tärkeän lisän väestön ruokatalouteen. Viime vuosina tapahtuneeseen hillan hintatason  laskuun asti marjastuksesta saatavat lisäansiot ovat olleet merkittävä osa väestön toimeentuloa. Luonnossa liikkuminen on myös tärkein vapaa-ajan viettotapa paikalliselle väestölle. </p>
<p>Luontaiselinkeinoilla on vahva kulttuurinen merkitys, jota ei voida arvioida rahassa. Poronhoito, metsästys ja kalastus muodostavat saamelaiskulttuurin aineellisen ja henkisen perustan. Luontaiselinkeinot ovat myös olennainen osa alueen suomalaisen väestön elämäntapaa. Luontaiselinkeinojen harjoittamisella on pitkät historialliset perinteet tällä alueella. Eri luontaiselinkeinojen harjoittamisesta koostuva elinkeinokokonaisuus on edustanut ihmisen kykyä sopeutua alueen karuun luontoon.</p>
<p>6.1.4  Rakennettu kulttuuriympäristö</p>
<p>Tarvantovaaran erämaa-alueella ei ole vuonna 1993 määriteltyjä valtakunnallisesti arvokkaita kulttuuriperintökohteita (Museovirasto 1993), mutta Stuoroivailla sijaitseva Struven kolmiomittausketjun piste on nousemassa uudelle valtakunnallisesti arvokkaiden kohteiden listalle.  Alueella ei ole asetuksella (480/1985) suojeltuja tai Metsähallituksen ja Museoviraston välisellä sopimuksella varjeltuja kohteita eikä myöskään rakennussuojelulailla suojeltuja kohteita. Lapin ympäristökeskuksen koordinoimassa <em type="bold">Lapin kulttuuriympäristöt tutuksi</em> -hankkeessa (Magga 2007) inventoitiin myös Enontekiön kulttuuriympäristökohteita, mutta inventointi ei ulottunut kuitenkaan Tarvantovaaran erämaa-alueelle.  </p>
<p>6.1.5  Saamelainen kulttuurimaisema</p>
<p>Lapin ympäristökeskuksen hallinnoimaan <em type="bold">Lapin kulttuuriympäristöt tutuksi</em> -hankkeeseen  sisältyy arkeologinen ja saamelaiskulttuuriosio. Hankkeen suunnitteluvaiheessa oli päädytty  ratkaisuun, että saamelaisaluetta käsitellään yhtenä ja itsenäisenä osiona. Koska <em type="bold">saamelaisen kulttuuriympäristön</em> käsite on vielä uusi ja vakiintumaton, nähtiin tarvetta asian yhteiselle pohdinnalle ja alustuksille. Seminaarien alustuksista ja luennoista koottiin julkaisu (Magga 2007). </p>
<p>Saamelaiseen kulttuuriympäristöön kuuluvat Maggan (2003) mukaan muinaisjäännökset,  rakennusperintö, saamelaiselinkeinojen synnyttämät perinnemaisemat perinnebiotooppeineen sekä ympäristöön ja maisemaan liittyvä henkinen perinne. Henkisellä, näkymättömällä kulttuuriympäristöllä tarkoitetaan sitä suullista perinnettä, joka antaa maisemalle ja ympäristölle merkityksen tehden siitä kulttuuriympäristön. Suullisella perinteellä tarkoitetaan paikkoihin ja alueisiin liittyviä tarinoita, muisteluksia, paikannimiä, joikuja ja yleensä perimätietoa paikkojen ja alueiden käytöstä. Saamelaisessa <em type="bold">kulttuurimaisema-</em>käsitteessä ihmistä ei siis painoteta luonnon muuttajana, vaan maisema voi näyttää luonnonmaisemalta, mutta sisältää silti kulttuurimaisemaan liitetyt arvot ja merkitykset. Tämän johdosta luonnonmaisemaksi tai erämaaksi määritelty alue voi olla saamelaiselle kulttuurimaisemaa. (Magga 2007, Elo &amp; Magga 2007) </p>
<p>Sellaiset kiinteät muinaisjäännökset, jotka joko kokonaan tai osin ovat maastossa nähtävissä, on helppo mieltää osaksi kulttuuriympäristöä. Suuri osa muinaisjäännöksistä kuitenkin kätkeytyy luontoon näkymättömiin. Tämän kätkössä olevan arkeologisen perinnön esiintuominen tapahtuu näitä kohteita koskevan tiedon välittämisellä ja kertomisella. (Sarkkinen 2007)</p>
<p xml:lang="fkv"><em type="bold">6.2  Tavoitteet </em></p>
<p>Kulttuuriarvojen suojelun tavoitteena on säilyttää alueen merkittävät kulttuuriarvot, joita ovat saamelaiskulttuuri, alueen perinteinen luonnonkäyttö siihen liittyvine tietoineen, rakennuksineen ja rakennelmineen sekä muinaisjäännösten suojelu.</p>
<p xml:lang="fkv"><em type="bold">6.3  Toimenpiteet </em></p>
<p>Kulttuuriympäristöjä säilyttävä ja muu perinteinen käyttö sekä tietämys ovat itsessään säilytettäviä kulttuuriarvoja. Näin ollen muualla tässä suunnitelmassa olevat saamelaiskulttuuria, luontaiselinkeinoja ja paikallista perinteistä luonnonkäyttöä turvaavat sekä perinteisen tietämyksen säilymistä edistävät esitykset ovat kulttuuriarvojen suojelua.</p>
<p>Metsähallitus teettää Museovirastolla muinaismuistolain (295/1963) edellyttämän inventoinnin kaikissa erämaa-alueella sijaitsevissa rakentamattomissa paikoissa, joihin suunnitellaan virkistyskäytön rakennelmia. Koska alueen arkeologiaa tunnetaan toistaiseksi vähän, saattaa yhdenkin kohteen tuhoutumisen myötä hävitä korvaamattoman arvokasta tietoa.</p>
<p>Metsähallitus pitää tärkeänä Enontekiön kulttuuriympäristöohjelmassa (Rauhala 2002) esitettyjä toimenpiteitä Salvasjärven kesäkylän vanhojen rakennusten säilyttämiseksi. Ko. ohjelmassa esitetään vanhojen rakennusten inventointia, mittausta ja korjaussuunnitelmien laadintaa. Salvasjärven kesäkylä on valtakunnallisesti arvokas perinnemaisema ja saamelaisperinnekohde.</p>
<p><em type="bold">6.4  Seuranta </em></p>
<p>Metsähallitus seuraa erämaa-alueen kulttuuriarvojen suojelun ja hoidon toteutumista osana YläLapin luonnonvarasuunnitelman (Sandström ym. 2000) sekä Metsähallituksen ympäristö- ja laatujärjestelmän seurantaa. Luonnonvarasuunnitelman mukaisena mittarina on Metsähallituksen Enontekiön kuntaa koskevan yhteistyöryhmän saamelaiskäräjien nimeämien jäsenten vuotuinen arvio Metsähallituksen toiminnasta.</p>
<p><em type="bold">7  Luonnon virkistyskäyttö ja luontomatkailu </em></p>
<p xml:lang="fkv"><em type="bold">7.1  Käsitteistöä </em></p>
<p><em type="bold">Luontomatkailulla</em><em type="italic">  </em>tarkoitetaan tässä muiden kuin enontekiöläisten harjoittamaa alueelle suun<em type="bold">Luonnon virkistyskäyttö</em><em type="italic"> </em>on hieman luontomatkailua laajempi käsite. Ero on siinä, että virkistys<em type="bold">lähivirkistyskäyttöön</em><em type="italic">  </em>ja (ulkopaikkakuntalaisten) <em type="bold">kaukovirkistyskäyttöön</em><em type="italic"> </em>eli luontomatkailuun.  tautuvaa matkailua, joka perustuu luonnon vetovoimaisuuteen ja luonnon tarjoamiin elämyksiin. käyttö pitää sisällään myös paikallisten ihmisten virkistäytymisen, kun taas luontomatkailu viittaa kohdealueen ulkopuolelta tuleviin ihmisiin, jotka matkustavat alueelle. Luonnon virkistyskäyttö voidaan siten jakaa (paikallisten ihmisten) </p>
<p><em type="bold">Virkistäytyminen luonnossa</em><em type="italic">  </em>voi Suomessa tapahtua joko omin voimin, vetokoiria, poroja tai hevosta käyttäen, moottoroidusti maastomönkijällä tai -autolla, moottoripyörällä, moottori<em type="bold">huolletusti</em>. Tällöin ryhmän varusteet ja muonat kuljetetaan maastossa tauko- ja yöpymispaikoille esimerkiksi moottorikelkalla, jolloin virkistäytyjät säästyvät varusteiden kuljettamisen rasituksilta ja voivat liikkua kevyemmin ja  pitempiä päivämatkoja. Perinteinen jokamiehenoikeuksiin perustuva luonnossa liikkuminen  tapahtuu kuitenkin omin voimin <em type="bold">huoltamattomasti</em><em type="italic">, </em>jolloin kyse on yleensä ns. <em type="bold">perinteisestä eräretkeilystä</em>. Liikkuminen luonnossa voi tapahtua joko <em type="bold">itsenäisesti</em><em type="italic"> </em>ryhmässä tai yksin tai <em type="bold">ohjatusti</em><em type="italic"> </em>ryhmässä.  kelkalla, moottoriveneellä, vesijetillä tai näitä kulkumuotoja eri tavoin yhdistäen. Tällaiseen luonnon virkistyskäytön laajaan määritelmään on päätynyt muun muassa luonnon virkistyskäytön ja luontomatkailun kehittämistyöryhmä (Ympäristöministeriö 2002b). Luontoon ja sieltä takaisin maantien varteen – myös Tarvantovaaran erämaa-alueella – voi siirtyä maastoajoneuvojen lisäksi moottoriveneellä, lentokoneella tai helikopterilla. Virkistyskävijöiden moottoroitu liikkuminen vaatii luvan. Omin voimin liikkuminen voi tapahtua </p>
<p>Ohjattu liikkuminen ja virkistäytyminen luonnossa voi olla joko <em type="bold">liiketoiminnallista</em><em type="italic"> </em>tai<em type="italic"> </em><em type="bold">ei-liiketoiminnallista</em>. Jyrkän rajan vetäminen liiketoiminnallisen ja ei-liiketoiminnallisen virkistäytymisen välille on tulkinnanvaraista. Periaatteessa kyseessä on liiketoiminta, mikäli ohjattuja luontomatkoja markkinoidaan suurelle yleisölle tai niitä myydään muillekin kuin yhdistyksen omille jäsenille.  </p>
<p><em type="bold">Ohjelmapalveluyrittäjillä</em><em type="italic"> </em>tarkoitetaan matkailuyrittäjiä ja -organisaatioita, jotka myyvät ohjattu<em type="bold">lähikuljetuksia</em><em type="italic"> </em>eli kuljetuksia alueella. <em type="bold">Ohjelmapalveluita</em> – esimerkiksi kuljetusta, ohjelmallista toimintaa ja pienimuotoista majoitusta erämaa-alueella – voivat tarjota ohjelmaja retkiä ja palveluyrittäjien lisäksi luontaiselinkeinotukikohtiin tukeutuen alueen luontaiselinkeinonharjoittajat, joille näin hankittu matkailutulo on osa heidän elinkeinokokonaisuuttaan, mutta ei kuitenkaan pääelinkeino. </p>
<p><em type="bold">Autiotupa</em><em type="italic">  </em>on aina avoin, puukaminalla, laverilla, pöydällä ja penkeillä sekä joskus kaasukeittolevyllä varustettu vaatimaton tupa. Tupa on alun perin tarkoitettu yhden, korkeintaan kahden yön yöpymiseen omin voimin erämaassa kulkeville. Paikalliset ihmiset yöpyvät tuvissa myös moottorikelkalla liikkuessaan. Samoin ulkopaikkakuntalaiset moottorikelkkailijat ovat yöpyneet hiljaisena kautena Metsähallituksen valtakunnallisen moottorikelkkauran varrella sijaitsevissa autiotuvissa. Tärkeää on kuitenkin muistaa tarvittaessa antaa tilaa omin voimin liikkuville. </p>
<p><em type="bold">7.2  Virkistyskäytön ja luontomatkailun määrä ja luonne </em></p>
<p>Luontomatkailu ja virkistyskäyttö ovat nuorimpia Tarvantovaaran erämaa-alueen käyttömuodoista. Virkistyskäyttö on hyvin vähäistä verrattuna esimerkiksi Käsivarren erämaahan. Tupien vieraskirjamerkintöjen perusteella alueen Tarvantovaaran erämaan vuotuiseksi kävijämääräksi voidaan arvioida noin 500 henkeä, joista suuri osa on paikkakuntalaisia. Käsivarren erämaaalueella vastaavasti arvioitu kävijämäärä vuonna 1998 oli noin kahdeksankertainen (5 800 henkilöä), ja Käsivarren kävijöistä valtaosa on ulkopaikkakuntalaisia (Kajala 2000).</p>
<p>Vähäiset palvelurakenteet vaikuttavat osaltaan siihen, että alueelle hakeutuu kesäisin pääasiassa omatoimisia, kokeneita eräretkeilijöitä, kalastajia ja vesiretkeilijöitä. Luonnonrauhaa etsivien  kalastajien kohteita ovat mm. Hieta-, Tarvanto- ja Maljasjoki. Paikkakuntalaisista varsinkin ne, joilla on omia tukikohtia erämaa-alueen sisällä sijaitsevilla yksityispalstoilla, virkistäytyvät alueella.</p>
<p>Kesäisin on tarjolla lentokonekuljetuksia sekä opastettuja kalastus- ja veneilymatkoja, mutta  kysyntä on vähäistä verrattuna esimerkiksi Lätäsenolle suuntautuvien luontomatkojen määrään. Kesäaikaiset opastetut luontomatkat ajoittuvat enimmäkseen heinä–elokuulle. Lisäksi kesäaikaan Tarvantovaaran erämaa-alueelle on muutaman vuoden ajan ollut tarjolla ohjattuja ratsastusvaelluksia. Alueella liikkuu vähäisessä määrin myös maastopyöräilijöitä, pääasiassa olemassa olevia kesäaikaisia maastoliikenneuria pitkin.</p>
<p>Talvisin ohjelmapalveluyrittäjät vetävät opastettuja safareita pääasiassa moottorikelkkauria pitkin. Lupia urilta poikkeamiseen on haettu lähinnä pilkkijärville. Lisäksi ohjelmapalveluyrittäjät järjestävät alueelle moottorikelkalla huollettuja hiihtovaelluksia vähäisessä määrin. Koiravaljakkotoiminta on ollut toistaiseksi melko vähäistä, ja koiravaljakot ovat kulkeneet erämaa-alueella pääasiassa valtakunnallisia kelkkauria pitkin.</p>
<p>Ulkopaikkakuntalaiset moottorikelkkailevat itsenäisesti vain valtakunnallisen moottorikelkkauraverkoston uria pitkin. Muualla kelkalla liikkuessaan he tarvitsevat alueen hyvin tuntevan oppaan. Moottorikelkkailukausi on vilkkaimmillaan huhtikuussa, mikä näkyy selkeästi moottorikelkkauran varrella sijaitsevan Salvasjärven tuvan kävijämäärissä.</p>
<p>Kuntalaisten moottorikelkkaretket ajoittuvat suurimmaksi osaksi kevätkaudelle maalis–huhtikuulle ja kelien salliessa myös toukokuulle. Tällöin kuntalaiset käyvät pääasiassa pilkkiretkillä alueen kalavesillä käyttäen tukikohtinaan laavuja tai yksityismailla sijaitsevia rakennuksia.  Liikkuminen tapahtuu pääasiassa perheittäin tai kaveriporukoissa. Kelkkaretkillä liikutaan  turvallisuussyistä pääsääntöisesti vähintään kahdella kelkalla ja vakiintuneita kulku-uria pitkin. Poronhoitotöitä ja muutamia muita maastoliikennelain (1710/1995) sallimia poikkeuksia lukuun ottamatta moottorikelkkailuun tarvitaan aina maastoliikennelupa.</p>
<p>Talvella alueella liikkuu vähäisessä määrin hiihtovaeltajia. Huonolla kelillä hekin tukeutuvat moottorikelkkauraan.</p>
<p>Moottoroitu liikenne on supistanut erämaita sosiaalisessa mielessä ja mahdollistanut niiden syrjäisimpienkin kolkkien koluamisen päivässä tai parissa. Toisaalta moottoroitu liikkuminen –  moottorikelkkailu ja lentoliikenne – mahdollistavat erämaiden matkailullisen hyödyntämisen ryhmille, joiden voimat tai taidot eivät riitä siellä liikkumiseen omin voimin.</p>
<p>Luontomatkailu merkittävänä elinkeinona tai osana elinkeinokokonaisuutta on vasta 1980-luvun loppupuolen ja 1990-luvun ilmiö painottuen 1990-luvulle, ja matkailun suosion kasvusta päätellen mitä ilmeisimmin myös 2000-luvulle luontaiselinkeinojen kannattavuuden heikentyessä. Matkailijoille myydään ohjelma- ja opaspalveluiden lisäksi majoituspalveluita, ruokaa ja maastoruokailupalveluita, polttoainetta, matkamuistoja, retkitarvikkeita sekä kuljetuspalveluita. Paikalliset  matkailuyritykset vuokraavat lisäksi moottorikelkkoja sekä myyvät provisiolla moottorikelkkaura- ja kalastuslupia matkailijoille.</p>
<p>Matkailu kerrannaisvaikutuksineen on Enontekiön taloudellisesti merkittävin elinkeino. Tarvantovaaran erämaan luontomatkailu on toistaiseksi vähäistä, mutta osaltaan tämänkin erämaan  virkistyskäytön taloudelliset vaikutukset heijastuvat aluetalouteen matkailutuloina ja työpaikkoina, oppaiden palkkoina, ohjelmapalvelu-, lupa-, majoitus-, myynti- ja verotuloina.</p>
<p><em type="bold">7.3  Virkistyskäytön rakenteet ja reitit sekä niiden huolto </em></p>
<p>Erämaa-alueella on kaksi Metsähallituksen huoltamaa autiotupaa, Syväjärvi ja Salvasjärvi. Merkittyjä retkeilypolkuja ei ole. Tosin Tiehallinnon polut Lavivaarasta Syväjärvelle ja Kultimasta Leppäjärvelle ovat merkittyjä ja palvelevat myös retkeilijöitä. Tiehallinto on viime vuosina kunnostanut näiden polkujen pitkoksia ja siltoja. Lisäksi alueella on useita vanhoja kulkukeinoja, jotka ovat nykyisin joiltakin osin paikkakuntalaisten käyttämiä maastoliikenneuria (kuva 6, s. 68). Alueen vesireiteillä ei ole palveluvarustusta, eikä niitä siten katsota tässä retkeilyreiteiksi.</p>
<p>Alueella sijaitsee noin 40 km Hetta–Kilpisjärvi-moottorikelkkaurasta, jonka kokonaispituus on 180 km. Toinen merkitty kelkkaura kulkee Kaaresuvannosta Syväjärvelle, jossa se yhtyy Hetta– Kilpisjärvi-uraan (kuva 4). Tästä urasta noin 8 km sijaitsee erämaa-alueella. Metsähallitus ylläpitää ja huoltaa moottorikelkkaurat.</p>
<p>Tunturi-Lapin seutukaavassa (vahvistettu 23.11.1999) on alueelle kaksi ulkoilureittivarausta. Yksi on merkitty kulkemaan Tiehallinnon polun linjausta Kultimasta Leppäjärvelle. Toinen kulkee aluksi Tiehallinnon polun linjausta Lavivaarasta Syväjärvelle ja siitä edelleen vanhaa kulkukeinoa Norjan rajalle, Härkäjärvelle. Metsähallituksen on maankäyttö- ja rakennuslain (132/1999, 32 §, 2 mom.) tarkoittamana viranomaisena <span type="quote">”otettava [seutu]kaava huomioon, pyrittävä edistämään kaavan toteuttamista ja katsottava, ettei toimenpiteillä vaikeuteta kaavan toteuttamista”</span>.</p>
<p>Autiotuvat ovat Metsähallituksen polttopuu- ja jätehuollon piirissä. Toimintaa ohjaa Metsähallituksen ympäristö- ja laatujärjestelmä. Polttopuuna Syväjärvellä käytetään valtaosin koivua, joka tehdään tuvan lähistöltä. Salvasjärvelle viedään puu Hetasta valmiiksi tehtynä.</p>
<p>Jätehuollosta ja tupien käytöstä on tupakansioissa ajan tasalla olevat ohjeet. Tavoitteena on vähentää jätteen syntymistä tehokkaalla viestinnällä, mutta toisaalta käsitellä syntynyt jäte asianmukaisesti. Tupien yhteydessä on sekajäteastiat ja siistit ulkokäymälät. Sekajätteet kuljetetaan maastosta talvella puuhuollon paluukuormina.</p>
<p><em type="bold">7.4  Virkistyskäyttö ja erämaalaki </em></p>
<p>Erämaalaissa (62/1991) ei mainita sanoja <em type="bold">luontomatkailu</em> tai <em type="bold">virkistyskäyttö</em>. Erämaalain perusteluista selviää kuitenkin, että yksi lain keskeinen tarkoitus on edistää virkistyskäyttöä ja kestävää luontomatkailua. Lain yleisperusteluissa sanotaan: ”Lapin luonnon tarjoamien retkeily- ja  virkistysmahdollisuuksien turvaamiseksi ja kehittämiseksi sekä niiden matkailuvetovoiman säilyttämiseksi tarvitaan erämaita.” Kohta viittaa erämaalain 1. §:än, jossa todetaan: ”Erämaa-alueita perustetaan – – luonnon monipuolisen käytön ja sen edellytysten kehittämiseksi.” Sama asia esitetään myös lain yksityiskohtaisissa perusteluissa: ”Erämaa-alueiden perustamisella pyritään myös kehittämään luonnon monipuolista käyttöä ja sen edellytyksiä kuten esimerkiksi alueiden retkeily- ja virkistyskäyttömahdollisuuksia ja metsien monipuolista käyttöä.” </p>
<p>Virkistyskäyttömahdollisuuksien kehittäminen on Metsähallituksen tehtävä, koska erämaalaki kieltää valtionmaan tai siihen kohdistuvan käyttöoikeuden luovuttamisen tai vuokraamisen yksityisille muuhun kuin porotalouden, kalastuksen, metsästyksen tai keräilyn tarpeisiin. Näin ollen retkeilyyn ja luontomatkailuun liittyvää majoitustoimintaa erämaissa voi harjoittaa ainoastaan Metsähallitus; muiden tahojen majoitustoiminta edellyttää valtioneuvoston poikkeuslupaa.</p>
<p>Erämaalaki velvoittaa virkistyskäytön edellytysten kehittämiseen ja toisaalta edellyttää erämaaluonteen säilyttämistä sekä saamelaiskulttuurin ja luontaiselinkeinojen turvaamista. Tämä vaatii osittain ristiriitaisten tavoitteiden yhteensovittamista.</p>
<p>Metsähallitus ohjaa virkistyskäyttöä rakentamallaan palveluvarustuksella ja luvanvaraisen toiminnan osalta myös luvanmyöntöperusteilla. Moottoroitu liikkuminen, kalastus ja metsästys sekä muutoin kuin omin voimin tapahtuva matkailu on joitakin poikkeuksia lukuun ottamatta luvanvaraista toimintaa. Kesä- ja talviaikaisen maastoliikenteen lupaehdot on kuvattu tämän hoito- ja käyttösuunnitelman luvussa 11  <em type="bold">Maastoliikenne ja muu liikkuminen</em>. </p>
<p><em type="bold">7.5  Tavoitteet ja toimenpiteet </em></p>
<p>1)  Erämaahan ei rakenneta uusia virkistyskäytön tupia uusiin paikkoihin. Virkistyskäytön rakenteet keskitetään tulevaisuudessakin virkistysvyöhykkeelle olemassa olevien reittien ja rakenteiden yhteyteen. Vanhoja tupia voidaan korvata uusilla ja tupia voidaan kunnostaa, muuttaa niiden käyttötarkoitusta sekä siirtää noin 2 km:n säteellä tarkoituksenmukaisempaan kohtaan. Muutoksista neuvotellaan Käsivarren paliskunnan kanssa. Ennen siirtopäätöstä kohde on tarkastettava Museoviraston kanssa.</p>
<p><em type="bold">Peruste:</em> Poronhoidon, muiden luontaiselinkeinojen, saamelaiskulttuurin ja erämaisuuden turvaaminen. Virkistyskäytön ja luontomatkailun ohjaaminen esitetyllä tavalla ei rajoita poronhoitoa ja paikallisten ihmisten perinteisiä oikeuksia – kuten metsästystä ja kalastusta. Erämaan nykyinen luonne omatoimisten kulkijoiden syrjäisenä erämaana on tarkoitus säilyttää. Muinaismuistojen suojelu. </p>
<p>2)  Virkistysvyöhykkeelle Tiehallinnon merkittyjen polkujen varteen voidaan rakentaa korkeintaan kaksi huollettua tulipaikkaa, toinen välille Lavivaara–Syväjärvi ja toinen välille Kultima– Leppäjärvi.</p>
<p><em type="bold">Peruste:</em> Luontomatkailun edellytysten turvaaminen. Erämaan nykyinen luonne omatoimisten kulkijoiden syrjäisenä kohteena säilyy suurimmalla osalla aluetta. Erämaa-alueella kulkevat Tiehallinnon polut ovat kuitenkin olleet jo pitkään merkittyjä, ja sellaisina ne on tarkoitus TunturiLapin seutukaavan mukaisesti myös säilyttää. Merkityt polut tarjoavat vähemmän kokeneille kulkijoille mahdollisuuden erämaakäynteihin. Näillä poluilla on myös runsaimmin kulkijoita, joten huolletuilla tulipaikoilla olisi käyttöä.  </p>
<p>3)  Metsähallitus huoltaa virkistyskäytön tuvat, rakenteet ja kelkkaurat.</p>
<p><em type="bold">Peruste:</em> Erämaan luonnontilaisuuden ja poronhoidon turvaaminen. Tupien ja kelkkaurien ylläpidolla sekä puu- ja jätehuollolla on suuri merkitys virkistyskäytön ympäristövaikutusten kannalta. Jos virkistyskäytön rakenteita ja reittejä ei pidettäisi kunnossa tai puu- ja jätehuolto laiminlyötäisiin, tämä näkyisi välittömästi alueen luonnontilaisuudessa sekä ympäristön siisteydessä ja viihtyisyydessä. </p>
<p>4)  Kaikkien erämaa-alueella olevien, kunnostettavien ja sinne rakennettavien tupien tulee olla vaatimattomia, yksikerroksisia, ympäristöön ja erämaa-alueen luonteeseen sopivia, perinteitä kunnioittavia ja tarkoituksenmukaisia puurakennuksia.</p>
<p><em type="bold">Peruste: </em>Erämaisuuden säilyttäminen. </p>
<p>5)  Autiotuvissa majoittumisessa etusija on omin voimin liikkuvilla omatoimisilla kulkijoilla. Moottorikelkkailijat voivat käyttää Metsähallituksen valtakunnallisen moottorikelkkauran varrella sijaitsevia autiotupia hiljaisena kautena yöpymiseen sekä tauko- eli päivätupina muulloinkin. Ohjelmapalveluyrittäjät voivat hiljaisina kausina käyttää autiotupia taukotupina edellyttäen, että he ovat sopineet asiasta ensin Metsähallituksen kanssa. Autiotupia ei kuitenkaan ole tarkoitettu liiketoiminnallisen luontomatkailun yöpymistukikohdiksi. Luontaiselinkeinonharjoittajat voivat yöpyä autiotuvissa useampiakin perättäisiä öitä hiljaisena kautena edellyttäen, että he sopivat asiasta etukäteen Metsähallituksen kanssa.</p>
<p><em type="bold">Peruste:</em> Ohjattu moottoroitu, liiketoiminnallinen luontomatkailu tulee eriyttää omin voimin  tapahtuvasta retkeilystä yöpymisten osalta. Näin turvataan parhaiten eri käyttäjäryhmien erämaakokemukset sekä vältytään turhilta ristiriidoilta, joita aiheutuu mm. kelkkailijoiden ja hiihtäjien sekä toisaalta ohjelmapalveluasiakkaiden ja omatoimisten retkeilijöiden yöpymisestä samassa rakennuksessa. Kevättalvella monet hiihtäjät saapuvat valoisan yön turvin majoittumaan autiotuville hyvinkin myöhään, jolloin vaarana on, että yöpuulle jo asettuneiden moottorikelkkailijoiden ja maksavien asiakkaiden kynnys lähteä jatkamaan matkaa tai siirtyä talvitelttamajoitukseen on liian korkea. Poromiehet tarvitsevat työssään autiotupia tukikohdikseen.  Moottorikelkkailija pääsee hiihtäjää helpommin majoittumaan erämaan ulkopuolelle. Paikkakuntalaisilla on oikeus liikkua alueella moottorikelkkaurien ulkopuolellakin.  </p>
<p>6)  Ohjelmapalveluyrittäjille myönnetään pitkäaikaisempaan, jokamiehenoikeudet ylittävään  leiriytymiseen lupia tapauskohtaisesti korkeintaan kaudeksi kerrallaan ennalta sovittuihin paikkoihin. Luvassa määritellään leiriytymisen ehdot. Leiriytymispaikat eivät saa sijaita uhanalaisten lajien kannalta aroilla tai muuten kulumisherkillä paikoilla, eikä niistä saa koitua haittaa porotaloudelle, retkeilijöille tai muille alueella liikkuville. Ohjelmapalveluiden tilapäiset taukopaikat käsitellään vuosittain matkailuyrittäjien, Käsivarren paliskunnan ja Metsähallituksen yhteisneuvotteluissa. Syrjävyöhykkeelle sijoitettaviin taukopaikkoihin on oltava paliskunnan suostumus.</p>
<p><em type="bold">Peruste:</em> Erämaisuuden turvaaminen, luontaiselinkeinojen ja saamelaiskulttuurin turvaaminen, erämaan luonnontilaisuuden säilyttäminen, uhanalaisten lajien suojelu sekä perinteisen eräretkeilyn turvaaminen. Matkailutoiminnan erämaassa tulee olla pienimuotoista, ohjattua ja luvanvaraista eikä siitä saa koitua liiaksi haittaa porotaloudelle. Luomalla selkeät pelisäännöt ohjatulle luontomatkailulle sekä puuttumalla ajoissa ylilyönteihin edistetään elinkeinon kehittymistä ja työllistämismahdollisuuksia. Yhteisenä tavoitteena on alueen erämaisuuden säilyttäminen.  Maastoliikennelaki (1710/1995), erämaalaki (62/1991) ja jokamiehenoikeudet. </p>
<p><em type="bold">7.6  Seuranta </em></p>
<p>Metsähallitus seuraa Tarvantovaaran erämaa-alueen virkistyskäytön ja luontomatkailun kehitystä Ylä-Lapin luonnonvarasuunnitelmassa (Sandström ym. 2000) sekä Metsähallituksen ympäristö- ja laatujärjestelmässä sovituin mittarein. Näistä erämaa-alueelle soveltuvia mittareita ovat polttopuunkulutus, jätekertymä ja kävijämäärät sekä Enontekiön yhteistyöryhmän arviot.</p>
<p><em type="bold">7.7  Opastus ja viestintä </em></p>
<p xml:lang="fkv">7.7.1  Nykytila</p>
<p>Virkistyskävijöiden opastuksesta vastaa Hetassa sijaitseva Tunturi-Lapin luontokeskus Skierri. Erämaa-alueella on hyvin niukasti opasteita. Moottorikelkkaurien varsilla on opastetaulut Kaaresuvannossa ja Palojärvellä sekä erämaa-alueella moottorikelkkaurien risteyksessä Syväjärvellä. Merkittyjä kesäreittejä ovat Tiehallinnon polut Kultimasta Leppäjärvelle ja Lavivaarasta Syväjärvelle. Merkittyjä talvireittejä ovat Metsähallituksen valtakunnalliset moottorikelkkaurat Kaaresuvanto–Syväjärvi ja Hetta–Kilpisjärvi. Autiotuvilla on tupakansiot, joissa on tietoa alueen luonnosta ja käytöstä sekä ohjeita kulkijoille. Luonto-opastuksen nykytilanne sopii hyvin erämaaalueen luonteeseen, eikä muutostarpeita ole päivitys- ja ylläpitotarpeita lukuun ottamatta.</p>
<p xml:lang="fkv">7.7.2  Tavoitteet</p>
<p type="listitem">•  Tarvantovaaran erämaa-alueen luonto-opastuksen tavoitteena on tukea erämaalain (62/1991)  toteutumista kannustamalla kävijöitä luontoa säästävään ja muita käyttömuotoja kunnioittavaan virkistäytymiseen.</p>
<p xml:lang="fkv">7.7.3  Toimenpiteet</p>
<p type="listitem">•  Asiakasneuvonnasta ja opastuksesta vastaa edelleen Tunturi-Lapin luontokeskus. Myös muut Metsähallituksen luontokeskukset ja -tuvat sekä Metsähallituksen internetsivut antavat tietoa alueen luonnosta, käytöstä ja virkistysmahdollisuuksista. Tunturi-Lapin luontokeskuksen näyttelyitä uusittaessa Tarvantovaaran erämaa-alue tuodaan esille osana Enontekiön erämaa- ja luonnonsuojelualueiden kokonaisuutta.</p>
<p><em type="bold">Peruste:</em> Tehokkaalla opastustoiminnalla ja viestinnällä saatetaan parhaiten ajan tasalle kävijöiden tietämys erämaan luonnosta ja käytöstä, saamelaiskulttuurista sekä virkistyskäytön reiteistä,  rakenteista, säännöistä ja varustautumisesta. Tällöin kävijöiden tietämys, odotukset ja todellisuus saadaan paremmin vastaamaan toisiaan, mikä osaltaan vähentää ristiriitoja ja lisää kävijätyytyväisyyttä. Tiedottaminen ja palautteen aktiivinen vastaanottaminen edistävät alueen kestävää ja turvallista käyttöä, ympäristöä säästävää retkeilyä sekä porotalouden ja saamelaiskulttuurin turvaamista. </p>
<p type="listitem">•  Metsähallitus opastaa luontokeskuksissa, luontotuvilla ja internetsivuilla kävijöitä ympäristöä säästävään retkeilyyn. Tuvilla on myös tupakansiot, joissa kerrotaan muun muassa luonnonsuojelusta ja alueen jätehuollosta.</p>
<p>7.7.4  Seuranta</p>
<p>Metsähallitus seuraa erämaa-alueen luonto-opastuksen toteutumista osana Ylä-Lapin luonnonvarasuunnitelman (Sandström ym. 2000) sekä Metsähallituksen ympäristö- ja laatujärjestelmän seurantaa. Enontekiön mittakaavassa seurattavia asioita ovat uusien opastaulujen ja kohdeopasteiden määrä, niihin käytetty vuotuinen työpanos (htv) ja rahamäärä, vuotuisten asiakaskontaktien määrä asiakaspalvelupisteittäin sekä asiakkaiden tyytyväisyys: myönteisen ja kielteisen palautteen määrät.</p>
<p><em type="bold">8  Poronhoito </em></p>
<p><em type="bold">8.1  Historiaa </em></p>
<p>Poronhoidon alkuperästä ja -ajankohdasta on esitetty erilaisia teorioita. Näitä on kuvattu tarkemmin mm. alueen luonnon ja käytön perusselvityksen (Kajala 2002f) luvussa <em type="bold">Luonnonkäytön historia</em> (Heikkilä 2002b, s. 99–100). </p>
<p>Poropaimentolaisuutta koskeva suuri muutos tapahtui vuonna 1852 Norjan ja Suomen sekä vuonna 1889 Suomen ja Ruotsin välisten rajasulkujen seurauksena. Tällöin estettiin perinteinen jutaaminen Enontekiöltä Jäämerelle. Tämä tapahtuma vaikuttaa edelleen Tarvantovaaran erämaan  nykyisiin poronhoito-oloihin. Poronhoito on sopeutunut valtiollisten rajankäyntien lisäksi moniin muihin yhteiskunnallisiin muutoksiin. Paimentolaisesta elämäntavasta on luovuttu 1960-luvulla siirryttäessä asumaan kiinteisiin asumuksiin. Elintason nousu ja tekninen kehitys ovat muuttaneet poronhoitoa ja porosaamelaista elämäntapaa.</p>
<p>Muutoksista huolimatta monet poronhoidon perinteiset piirteet ovat säilyneet Käsivarren paliskunnassa nykypäiviin asti. Poroja hoidetaan edelleen suku- ja kyläkohtaisesti. Jutaaminen jatkuu pienessä mittakaavassa edelleen; kesäkylät ovat käytössä ja vasanmerkityksiin mennään tunturialueelle useiksi viikoiksi. Poronhoito on kokonaisuudessaan tämän alueen saamelaiskulttuurin tärkein aineellinen ja henkinen perusta.</p>
<p xml:lang="fkv"><em type="bold">8.2  Nykytila </em></p>
<p>8.2.1  Porotalouden järjestelyt ja rakenteet</p>
<p>Tarvantovaaran erämaa-alue kuuluu kokonaisuudessaan Käsivarren paliskuntaan. Tarvantovaaran erämaa-alue (67 030 ha) käsittää noin 14 % paliskunnan kokonaispinta-alasta (485 200 ha). Käsivarren paliskunnan alueelle sijoittuvat myös Käsivarren erämaa-alue (218 400 ha) ja Lätäsenon– Hietajoen soidensuojelualue (43 470 ha). Lännessä paliskunta rajoittuu Ruotsiin, pohjoisessa ja koillisessa Norjaan. Suomen puolella etelässä ja idässä Käsivarren paliskunnan naapurina on Näkkälän paliskunta. Ruotsin rajalla Könkämäeno on kesällä luonnollinen este porojen liikkumiselle. Suomen ja Norjan välille on 1950-luvun puolivälissä rakennettu poroaita, joka seurailee likimain valtakunnan rajaa (kuva 5). Samoin Näkkälän ja Käsivarren paliskuntien välillä on rajaaita.</p>
<p>Porot eivät ole yhteispaimennuksessa, vaan kyläkunnat pitävät porotokkansa erillään paimentamalla niitä lähes ympäri vuoden. Tarvantovaaran erämaa-alueella paimentaa Palojärven kyläkunta, jonka kesäisin erottaa lännempänä paimentavista Raittijärven ja Kova-Labban kyläkunnista vuonna 2001 valmistunut laidunkiertoaita. Tämä aita ulottuu Norjan rajalta Puusasvaarasta Kaaresuvantoon kulkien pääasiassa Lätäsenon–Hietajoen soidensuojelualueella (kuva 5). Käytännön poronhoidossa kylät jakautuvat talvisin pienempiin perhekuntaisiin tokkiin. Talvi- ja kevätpaimennus on intensiivistä ja perustuu laidunkiertosuunnitelmaan. Palojärven kyläkunnan vasomiset keskittyvät Heinävuoman–Syvävuoman alueelle Tarvantovaaran ja Syväjärven väliin.</p>
<p>Käsivarren paliskunnan poronhoito perustuu ympärivuotiseen luonnonlaitumien käyttöön, eikä porojen lisäruokintaa ennen luonnonolosuhteiltaan erityisen hankalaa talvea 1998–1999 ole juurikaan harjoitettu. Palojärven kyläryhmässä on pystytty välttämään lisäruokintaa; vain härkiä ruokitaan.</p>
<p>Poromiesten kesäaikainen työhuippu ajoittuu vasanmerkityksen aikoihin juhannuksen molemmin puolin jatkuen joinakin vuosina pitkälle heinäkuuhun. Toinen työhuippu on syksyllä ja syystalvella erotusten aikaan. Erotukset jatkuvat usein tammikuulle. Vuoteen 2003 saakka Palojärven kylä sekä merkitsi vasansa että erotteli poronsa Salvasjärven aidassa, jonka yhteydessä on laaja syöttöaita. Teurasporot tuotiin Palojärven kylässä sijaitsevaan aitaan myytäviksi tai teurastamoon kuljetettaviksi. Vuonna 2003 paliskunta rakensi uuden erotusaidan Sarvivaaran eteläpuolelle, noin 3 km Kultiman kylän pohjoispuolelle. Sarvivaaran aita on syyserotusten kannalta keskeisellä paikalla, sillä porot kerääntyvät seudulle luontaisesti riittävän ajoissa syksyllä. Näin paliskunta pääsee jatkossa myymään porot entistä aiemmin, ennen kuin porot alkavat menettää painoaan. Kultiman kylällä on vanha erotusaita, mutta sen sijainti ympärivuotisesti asutun kyläyhteisön sisällä ei puoltanut sen kunnostamista. (kuva 5)</p>
<p>Koska Sarvivaaran aita on samalla myyntiaita, jolta teurasporot kuljetaan eteenpäin elävinä, tarvittiin erotusaidalle asti myös tieyhteys. Suurimmalta osaltaan tieyhteys kulkee harjulla vanhaa Tiehallinnon polkua, joka oli jo valmiiksi kuorma-autolla liikennöitävässä kunnossa. Uutta tieuraa tarvittiin 200 m. Erämaalain (62/1991) 5. §:n 1. momentin mukaan valtioneuvostolla on toimivalta myöntää lupa tien rakentamiseen erämaa-alueelle, jos sillä on yleisen edun tai luontaiselinkeinojen harjoittamisen kannalta huomattava merkitys. Koska tässä tapauksessa oli kysymys lyhyen ja porotalouden kannalta tarpeellisen huoltotien rakentamisesta, lupaa ei ratkaistu valtioneuvoston yleisistunnossa, vaan asia kuului asianomaiselle ministeriölle – tässä tapauksessa  ympäristöministeriölle. Tiehankkeesta kuultiin Metsähallituksen Enontekiön yhteistyöryhmää ja saamelaiskäräjiä, ja molemmat tahot puolsivat hanketta. Kun lisäksi Natura-arvionnin tarveharkinnassa ei ilmennyt merkittäviä vaikutuksia niille luontotyypeille tai lajeille, joiden perusteella alue on liitetty Natura-verkostoon, Metsähallitus antoi puoltavan lausunnon ympäristöministeriölle. Ympäristöministeriö päätti 21.11.2003:</p>
<p>Käsivarren paliskunnan esittämä noin 200 metrin pituinen tieyhteys Kultiman ja Leppäjärven väliseltä vanhalta polkutieltä voidaan rakentaa uudelle poroaidalle siten, että tielinjan  vaikutuspiirissä olevaa luontoa muutetaan mahdollisimman vähän ja tien ylitys puron kohdalla järjestetään vesilain velvoitteiden mukaisesti siten, että kalan kulku turvataan ja puron vesitalous muutoinkin säilyy mahdollisimman luonnonmukaisena.</p>
<p>Em. porotalouden rakenteiden lisäksi Salvasjärvellä on paimentopaikoista koostuva kylä. Paliskunnalla on Tarvantojoella Ylimmäisessä Kärppälommolissa paimentopaikka ja tupa. Lisäksi  Paliskuntain yhdistys otti vuonna 2002 hallintaansa rajavartiostolta vapautuneen, aivan Norjan rajan tuntumassa sijaitsevan vanhan Urtivaaran (Rupisuolijärvi) partiomajan, koska Suomi  huolehtii tällä alueella valtakunnan raja-aidasta (kuva 5).</p>
<p>8.2.2  Porotalouden merkityksestä</p>
<p>Käsivarren paliskunnassa oli poronhoitovuonna 1999/2000 eloporoja 8 439 kpl. Näistä noin 3 000 eloporon voidaan arvioida laiduntaneen erämaa-alueella. Samaan aikaan em. paliskunnassa oli 156 poronomistajaa. Noin 40 henkilöä omistaa Tarvantovaaran erämaa-alueella laiduntavia poroja.</p>
<p>Riista- ja kalatalouden tutkimuslaitoksen sekä Oulun yliopiston maantieteen laitoksen 1990-luvun loppupuolella suorittamien laiduninventointien (Kumpula ym. 1997) perusteella paliskunnan  jäkälälaitumet osoittautuivat kuluneiksi, ja talvilaitumet luokiteltiin huonoiksi. Vuonna 1997  toteutetun kesälaiduninventoinnin (Kumpula ym. 1999) perusteella Tunturi-Lapin paliskunnissa myös porojen kesäravinnon määrä niin maaneliökilometriä kuin eloporoakin kohti laskettuna oli alempi kuin muualla poronhoitoalueella. Osittain tästä syystä paliskunnan suurinta sallittua eloporomäärää alennettiin poronhoitovuoden 1997/1998 alusta  13 000:sta  12 000:een  ja  edelleen poronhoitovuoden 2000/2001 alusta 12 000:sta 10 000:een. Uusintainventointi Käsivarren paliskunnan talvilaitumista valmistui keväällä 2004 (Kumpula ym. 2004).</p>
<p>Luonnonolojen vuotuisen vaihtelun seurauksena porojen määrä ja tuotos vaihtelevat. Suotuisina vuosina 1980-luvun jälkipuoliskolla paliskunnassa käsiteltyjen porojen määrä oli jopa yli 20 000 ja teuraidenkin määrä yli 5 000 kpl. Toisaalta paliskunnassa oli 1990-luvun alkupuolella useita vaikeita vuosia peräkkäin, joten todelliset eloporomäärät ovat jääneet selvästi alle suurimman sallitun vaihdellen 1990-luvulla välillä 5 400–9 200.</p>
<p>Tarvantovaaran erämaa-alue tuottaa keskimäärin 800 teurasporoa vuosittain. Erämaa-alueen teuraiden lihan arvoksi 5,3 euron kilohinnalla ja 24 kg:n keskipainolla tulee 101 760 euroa. Poronomistajaa kohden se merkitsee keskimäärin 2 544 euron bruttotuloa. Keskiarvo korostaa vähäporoisten poronomistajien – esimerkiksi lasten – merkitystä. Päätoimisten poronomistajien bruttotulo on huomattavasti suurempi. Porotaloudella on lisäksi huomattava merkitys kylien asuttuna pitämisessä.</p>
<p>Porotalouden merkitystä arvioitaessa ei riitä pelkkä rahamääräinen arvio. Poronhoidolla on  toimeentulollisten vaikutusten lisäksi suuri kulttuurinen merkitys. Poronhoito on yksi keskeinen saamelaiskulttuurin perusta. Poronhoidolla on myös laajempaa yhteiskunnallista merkitystä. Esimerkiksi Lapin matkailu tukeutuu vahvasti poroon ja poronhoitoon liittyviin mielikuviin.</p>
<p xml:lang="est">8.2.3  Porotalous ja erämaalaki</p>
<p>Erämaalaki (62/1991) tukee porotaloutta. Erämaalain yhtenä tehtävänä on luontaiselinkeinojen ja saamelaiskulttuurin turvaaminen. Lisäksi se mahdollistaa poronhoidon tarvitsemien käyttöoikeuksien luovuttamisen. Erämaalaki ei kuitenkaan sisällä poronhoitoa yksityiskohtaisesti ohjaavia säädöksiä, jotka ovat poronhoitolaissa (848/1990).</p>
<p>Erämaat on tarkoitettu porolaitumiksi, mutta erämaalaki ei säätele porolaidunten käyttöä.  <em type="bold">Luontaiselinkeinojen turvaamisella</em> tarkoitetaan myös, että laidunten kunto tulee säilyttää hyvänä pitkällä aikavälillä. Kyseessä on kestävän käytön periaate. </p>
<p>Poronhoitolaissa laidunten kestävää käyttöä ohjataan eloporojen enimmäismäärällä. Poronhoitolain mukaan ”paliskunnan eloporojen enimmäismäärää määrätessään maa- ja metsätalousministeriön on kiinnitettävä huomiota siihen, että talvikautena paliskunnan alueella laidunnettavien porojen määrä ei ylitä paliskunnan talvilaitumien kestävää tuottokykyä”.</p>
<p>Erämaalain tavoitteena on myös alueen erämaaluonteen säilyttäminen. Se ei kuitenkaan tarkoita täydellistä luonnontilaa, koska erämaalaki hyväksyy porotalouden ympäristövaikutukset, kunhan porotalous toimii kestävästi. Jäkäliköt ja muut porojen ravintokasvit tulevat siten olemaan jatkuvasti porotalouden käytössä. Poroaidat, kämpät ja muut porotalouden rakenteet kuuluvat erämaahan. Poromiehet voivat kesällä liikkua erämaassa maastoajoneuvoilla välttämättömissä poronhoitotehtävissä ja talvella poronhoitoon kuuluvissa töissä (Maastoliikennelaki 1710/1995, 4 §), ja he voivat ottaa sieltä poronhoitoa varten ilman erityistä lupaa poltto- ja kotapuunsa (Poronhoitolaki 848/1990, 40 §).</p>
<p>Erämaalain tavoite <em type="bold">erämaaluonteen säilyttäminen</em> edellyttää, että alueella on myös petoeläimiä. Toisaalta <em type="bold">luontaiselinkeinojen turvaaminen</em> merkitsee, että petojen määrä ei voi olla kovin suuri. Siksi poronhoidon edut on sovitettava yhteen suurpetojen esiintymisen kanssa. Tavoitteen saavuttamiseksi on laadittu valtakunnallinen peto-ohjelma, jossa määritellään petokantojen tavoitesuuruudet eri osissa Suomea (Suurpetotyöryhmä 1996). Valtio maksaa korvausta petojen tappamista poroista. Suden ja karhun kantoja säädellään myös metsästyksellä. </p>
<p><em type="bold">8.3  Tavoitteet ja toimenpiteet </em></p>
<p>Metsähallitus ottaa toimissaan ja suunnitelman maankäyttöön liittyvissä esityksissä ja suosituksissa huomioon poronhoidon harjoittamisen edellytykset. Poronhoidon yksityiskohtainen ohjaus ei kuitenkaan kuulu Metsähallitukselle. Metsähallitus ei tee tässä yhteydessä porotalouden järjestelyitä – kuten rakenteita, laidunnusta ja poromääriä – koskevia esityksiä.</p>
<p type="listitem">•  Metsähallitus näkee laiduntutkimukset tärkeiksi, ja esittää niiden jatkamista ja edelleen kehittämistä.</p>
<p><em type="bold">Perustelu:</em> Porotalouden turvaaminen on erämaalain (62/1991) keskeinen tavoite.  </p>
<p type="listitem">•  Eri käyttömuotojen vaikutukset porotalouteen tulisi tutkia. Erityisen kiireisiä tutkimusaiheita ovat matkailun ja kesäaikaisen maastoliikenteen vaikutukset luontoon ja sitä kautta porolaitumiin sekä moottorikelkkailun ja koiravaljakkotoiminnan mahdolliset haitat porotaloudelle.</p>
<p type="listitem">•  Eläinkohtaisen tuen vaikutukset eloporomääriin ja porolaidunten kuntoon tulisi tutkia.</p>
<p><em type="bold">Peruste:</em> EY:n päätöslauselma A4-0073/99. Poronhoidon tuki tulisi saada tasoltaan vastaamaan muita maatalouden tukimuotoja; sitä kautta laitumet säästyisivät. </p>
<p><em type="bold">9  Kalavesien hoito ja kalastus </em></p>
<p xml:lang="fkv"><em type="bold">9.1  Nykytila </em></p>
<p>9.1.1  Kalastuksen merkitys</p>
<p>Tarvantovaaran erämaan järvistä on ammattikalastusta harjoitettu Salvasjärvellä. Merkittäviä järviä ovat olleet myös Kaura- ja Syväjärvi, joilla ruokakuntakohtainen saalis oli yli 100 kg vuonna 1979. Nykyisin ammattimainen kalastus alueella on vähäistä.</p>
<p>Kotitarvekalastuksen merkitys on edelleenkin suuri. Esimerkiksi Palojärven kylätoimikunta esitti keväällä 1998 vastauksessaan kalavesien käyttöä koskevaan kyselyyn, että Salvasjärvi tulisi rauhoittaa <span type="quote">”vain ja ainoastaan kotitarvekalastukseen”</span>, koska siellä on Palojärven–Kultiman porokylän kesämerkitys- ja talvierotuspaikka. Syväjärvellä paikallisilla asukkailla on useita kämppiä, joita käytetään kalastus- ja hillastustukikohtina.</p>
<p>Kotitarvekalastuksessa käytetään etupäässä verkkoja, ja se kohdistuu pääasiassa siikaan. Varsinkin luontaiselinkeinojen harjoittajille ruokakunnassa käytetyllä kalalla voi olla taloudellisesti suurikin merkitys.</p>
<p>Tarvantovaaran pohjoispuoliset alueet ovat keväällä suosittuja pilkkivesiä. Siellä liikkuu sekä paikkakuntalaisia että muualta tulleita pilkkijöitä. Kultiman yläpuolisella Tarvantojoella käy  kalastusmatkailijoita myös kesäisin harjusta ja taimenta pyytämässä. Paikallisen matkailuyrittäjän kertoman mukaan matkailijoiden määrässä ei ole tapahtunut selviä muutoksia viime vuosina. Mikäli joen meritaimen- ja lohikannat vahvistuvat, kiinnostus jokea kohtaan todennäköisesti kasvaa.</p>
<p>Maljasjoella ei tällä hetkellä ole kalastuksen kannalta suurta merkitystä, mutta joen arvo poikastuotantoalueena kasvanee lähivuosina.</p>
<p>9.1.2  Kalastusoikeus ja kalastusrajoitukset</p>
<p>Vuoden 1998 alusta lähtien Ylä-Lapin kalastusta on säädelty kalastuslailla (286/1982) ja  -asetuksella (1364/1997) sekä niiden perusteella annetuilla määräyksillä. Kalastuslaki määrää perustettavaksi vesialueiden omistajien ja käyttäjien yhteistoimintaelimen (kalastusalue), jonka tehtävänä on edistää kalataloutta yleisellä tasolla. Enontekiön kunta muodostaa yhtenäisen  kalastusalueen. Kalastusalueen tärkein työkalu on kalastusalueen käyttö- ja hoitosuunnitelma.  Kalastusalue voi päättää alueellaan mm. kalastusrajoituksista, mutta kalastuslupien myöntämisestä, kalaveden hoidosta tai muusta käytöstä vastaa vesialueen omistaja.</p>
<p>Kalastuslain mukaisesti valtiolle kuuluvien vesialueiden kalastuksen järjestämisestä ja kalaveden hoidosta vastaa Metsähallitus. Enontekiön, Inarin ja Utsjoen kunnissa asuvilla ammatti- ja kotitarvekalastajilla sekä luontaiselinkeinojen harjoittajilla on oikeus saada korvauksetta kalastuslupa valtion vesialueille.</p>
<p>Metsähallituksen hallinnassa olevien vesien kalastuksen järjestelyä ja kalavesien hoitoa ohjaa valtion vesiä käsittelevä kuntakohtainen kalatalousneuvottelukunta (Kalastuslaki 286/1982, 14a §). Metsähallituksen tulee vuosittain pyytää kalatalousneuvottelukunnalta lausunto kalastuksen järjestämisestä ja kalastuslupien myöntämisessä noudatettavista periaatteista.</p>
<p>Erityisperusteisen kalastusoikeuden haltijalla on oikeus vahvistettuihin kalastuspaikkoihin veden omistajan ohella. Erityisperusteisten kalastusoikeuksien laajuutta ja nautintojen jakautumista  osakastilojen kesken ei ole toistaiseksi määritetty. Korkeimman oikeuden vahvistamia erityisperusteisia kalastusoikeuksia on Tarvantovaaran erämaassa yhdessätoista järvessä ja Tarvantojoessa (taulukko 4).</p>
<p><em type="bold">Taulukko 4.</em> Korkeimman oikeuden vahvistamat erityisperusteiset kalastusoikeudet Tarvantovaaran erämaassa. </p>
<p><em type="bold">Vesialue Tilojen lukumäärä Vesialue Tilojen lukumäärä </em>Itämäjärvi 10 Jaarna  Sarvijärvi 8 Ravaltojärvi 28 Salvasjärvi 9 Kaura  Siilaslompolo 7 Rupisuolijärvi  28 Syväjärvi 19 Paittasjärvi  19 Matalajärvi 28 Tarvantojoki  </p>
<p>Onkiminen ja pilkkiminen ovat jokamiehenoikeuksia – ei kuitenkaan lohi- ja siikapitoisten vesistöjen koski- ja virtapaikoissa. Muuten kalastettaessa pitää olla suoritettuna henkilökohtainen valtion kalastuksenhoitomaksu ja vesialueen omistajan kalastuslupa. Läänikohtaisella viehekalastusluvalla saa kalastaa yhdellä vavalla ja vieheellä muualla kuin lohi- ja siikapitoisten vesistöjen koski- ja virtapaikoissa. Metsähallituksen myöntämällä kalastusluvalla voi kalastaa koski- ja  virtapaikoissa, mikäli sitä ei ole esimerkiksi kalastusalueen päätöksellä kielletty.</p>
<p>Läänikohtaisen vieheluvan käyttö – samoin kuin onkiminen ja pilkkiminen – voidaan kieltää niissä vesissä, joita hoidetaan tavanomaista tehokkaammin tai joissa kalakantojen suojelu ja lisääminen sitä edellyttävät. Kiellon asettaa Lapin Te-keskus [nykyinen elinkeino-, liikenne- ja  ympäristökeskus]. Näissä vesissä kalastusta voi harjoittaa kuitenkin vesialueen omistajan myöntämällä luvalla.</p>
<p>9.1.3  Kalastus ja erämaalaki</p>
<p>Erämaalaki (62/1991) ei sisällä kalastusta eikä kalavesien hoitoa ohjaavia säädöksiä. Erämaalain tavoitteet  <em type="bold">saamelaiskulttuurin turvaaminen</em> ja <em type="bold">luontaiselinkeinojen turvaaminen</em> asettavat kuitenkin kalastuksen niiden käyttömuotojen joukkoon, joiden vuoksi erämaa on perustettu. Lain tavoitteesta <em type="bold">erämaaluonteen säilyttäminen</em> voidaan myös vetää joitakin linjoja, jotka olisi otettava huomioon kalavesien hoidosta ja käytöstä päätettäessä.  </p>
<p>Kalastus ja erämaaluonteen säilyttäminen eivät ole ristiriidassa keskenään. Kalassa kuljetaan kuitenkin usein moottorikäyttöisellä ajoneuvolla. Tiettömyyden vuoksi elinkeinollisen kalastuksen ja kotitarvekalastuksen harjoittaminen alueen vesistöissä edellyttää talvi- ja kesäaikaista maasto- ja lentoliikennettä. Täten, vaikka kalastus itsessään ei vaaranna erämaaluonnetta, siihen liittyvät toiminnot voivat sen tehdä. Kalastusoikeus ei anna oikeutta liikkumiseen maastossa koneellisella kulkuneuvolla.</p>
<p><em type="bold">9.2  Tavoitteet ja toimenpiteet </em></p>
<p>1)  Metsähallitus osallistuu Enontekiön kalastusalueen kalavesien hoito- ja käyttösuunnitelman laatimiseen.</p>
<p>2)  Kalaistutusten koordinointi ja siitä vastaaminen kuuluu vesialueen omistajalle, joten kaikille alueelle tapahtuville istutuksille tulee olla Metsähallituksen lupa.</p>
<p>3)  Siikaistutuksia on perusteltua jatkaa niissä järvissä, joissa jo suoritetut istutukset ovat antaneet hyviä tuloksia ja joiden vuosittain pyydettävän saaliin arvo ja määrä nousevat huomattaviksi. Istutuksia on kuitenkin perusteltua jatkaa vain niin kauan, kunnes saavutetaan luontaisesti  lisääntyvä, elinkykyinen ja tuottava kanta. Siikaistutuksissa tulee pyrkiä käyttämään alueen omia siikakantoja heti, kun se on vesiviljelyllisistä syistä mahdollista. Enontekiön kalatalousneuvottelukunnassa sovitaan vuosittain siikaistutuksista.</p>
<p>4)  Meritaimenten poikasistutuksia Tarvantojokeen on suositeltavaa jatkaa, kunnes saadaan aikaiseksi luontaisesti lisääntyvä ja elinkykyinen kanta. Meritaimenten poikasistutuksia Maljasjokeen voidaan myös tehdä, jos sen katsotaan mahdollistavan luontaisesti lisääntyvän ja elinkykyisen kannan aikaansaamisen. Istutukset tulee toteuttaa tarkoitukseen sopivilla kalakannoilla.</p>
<p>5)  Ne erämaan vedet, joihin ei tiedetä istutetun kaloja, jätetään vastaisuudessakin pääsääntöisesti poikasistutusten ulkopuolelle. Näiden vesien kalakanta pyritään turvaamaan ensisijaisesti  kalastusta säätelemällä. Mikäli tällaisen veden kalakanta kuitenkin jostain syystä taantuu,  voidaan veden kalakannan palauttamiseksi tai elvyttämiseksi tehdä istutuksia ensisijaisesti  vesistöalueen sisäisin siirroin ja vain vesistöalueen alkuperäisillä kalalajeilla.</p>
<p>6)  Erämaa-alueen vesistöihin on Enontekiön kalastusalueen hoito- ja käyttösuunnitelman (Korpivuoma 2004) suositukset huomioiden laadittava yksityiskohtaisempi hoito- ja käyttösuunnitelma, jonka perusteella pystytään tarkemmin suunnittelemaan tarvittavat kalaston  hoitotoimenpiteet. Tässä yhteydessä alueen kalakannat selvitetään tarkemmin. Tarkennetussa suunnitelmassa tulisi esittää, miten aiotut muutokset sopivat yhteen erämaa- (62/1991) ja  kalastuslain (286/1982) tarkoituksen kanssa, ja miten turvataan paikallisen kalastuksen kulttuurinen ja taloudellinen merkitys.</p>
<p><em type="bold">Perusteet</em> <em type="bold">edellä mainituille esityksille:</em> Lakien ja asetusten lisäksi kalatautien torjuminen, kala<em type="italic"> </em>kantojen säilyttäminen geneettisesti puhtaina sekä vieraiden lajien aiheuttamien ekologisten muutosten torjuminen.</p>
<p><em type="bold">9.3  Seuranta </em></p>
<p>Metsähallitus seuraa kalakantojen kehitystä Ylä-Lapin luonnonvarasuunnitelmassa (Sandström ym. 2000) sekä Metsähallituksen ympäristö- ja laatujärjestelmässä sovituin mittarein. Näitä ovat  kalastuslupatilastot, istutusraportit sekä raportit hoito- ja koekalastuksista.</p>
<p>Lisäksi seurantaa tehdään yhteistyössä mm. Riista- ja kalatalouden tutkimuslaitoksen, Lapin  ympäristökeskuksen ja yliopistojen kanssa. Yhteistyössä seurattavia asioita ovat esimerkiksi kalojen saalismäärät, kalojen ravintotutkimukset ja veden laadun seuranta.</p>
<p><em type="bold">10  Riistanhoito ja metsästys </em></p>
<p xml:lang="fkv"><em type="bold">10.1  Nykytila </em></p>
<p>10.1.1  Metsästysoikeus</p>
<p>Suomessa metsästystä säädellään metsästyslailla (615/1993) ja -asetuksella (666/1993). Lain  soveltamisalan piiriin on otettu lisäksi metsästykseen kiinteästi liittyvät toiminnot. Niinpä  soveltamisalaan kuuluvat riistanhoito, riistaeläinten aiheuttamien vahinkojen korvaaminen sekä koiran pitäminen (HE 300/1992, yksityiskohtaiset perustelut 1 §). Metsästyslain lisäksi metsästystä harjoitettaessa on otettava huomioon myös, mitä luonnon- (1096/1996) ja eläinsuojelulaissa (247/1996) säädetään. Luonnonsuojelulaissa säädetään riista- ja rauhoittamattomiin eläimiin kuulumattomien eläinten suojelusta ja hoidosta. Eläinsuojelulailla edistetään eläinten hyvinvointia ja hyvää kohtelua.</p>
<p>Valtion alueilla metsästysoikeuden käyttämisestä ja riistanhoidosta päättää se viranomainen, jonka hallinnassa alue on (615/1993, 44 §). Metsästyslain 8. §:n mukaan kuntalaisella on metsästysoikeus kotikuntansa valtionmailla.</p>
<p>Metsähallituksen hallinnassa olevien valtionmaiden perinteinen metsästyskäytön tavoite on turvata kansalaisten metsästysmahdollisuudet kestävän käytön periaatteiden mukaisesti.</p>
<p>Metsästyslain 46. §:n mukaan metsästyslupa valtion alueille on aina annettava kirjallisena johtuen valtion alueiden laajuudesta ja valvonnan vaikeudesta (HE 300/1992, 26, yksityiskohtaiset perustelut 45 §). Jos jollakin valtion alueella on tarpeen rajoittaa lupien määrää, lupia myönnettäessä etusijalle on asetettava sellaiset metsästäjät, joilla muutoin ei olisi kohtuullista metsästysmahdollisuutta.</p>
<p>10.1.2  Metsästys ja riistanhoito Tarvantovaarassa</p>
<p>Luonnonkäyttö vaikuttaa välillisesti riistakantojen runsaussuhteisiin muuttamalla elinympäristöjä. Luontoa muuttava ihmisen toiminta on hyvin vähäistä erämaa-alueella; esimerkiksi metsätaloutta ei harjoiteta lainkaan, ja metsäpalojen torjunta on suo-, koivu- ja tunturimaailmassa merkityksetön kysymys. Tarvantovaaran erämaassa kasvipeitteen kuluminen lähinnä porojen laidunnuksen seurauksena vaikuttaa riistaeläinten ravinnon laatuun ja määrään.</p>
<p>Tarvantovaaran erämaan yksilömääräisesti pyydetyin riistalaji on riekko, joka esiintyy alueella yleisenä. Toinen merkittävä riistalaji on hirvi. Muiden lajien pyynti on vähäistä joko siksi, että niitä tavataan erämaassa alueen luonnonolojen vuoksi melko vähän (karhu, metso) tai siksi, että metsästyksen tulos jää vähäiseksi erämaan syrjäisyyden takia. Esimerkiksi jänis ja kettu ovat yleisiä, mutta niitä pyydetään varsin vähän. Vesilintukannat ovat kohtalaisen hyvät, mutta vesilintujenkin pyynti on melko vähäistä alueen syrjäisyyden vuoksi. (Leppäjärvi 2002)</p>
<p>Erämaan syrjäisyyden ja alhaisen tuottokyvyn takia riistanhoidon tarve on vähäistä. Tämän vuoksi Metsähallitus ei ole perustanut alueelle riistakolmioita. Lähin Metsähallituksen laskema riistakolmio on Sarvisoaivissa, erämaa-alueen lounaispuolella. Alueella ei ole myöskään metsästysseurojen laskemia riistakolmioita.</p>
<p>Metsästys on osa paikallista elämäntapaa ja kulttuuria.<em type="bold"> </em>Riekon ansapyynnillä on taloudellistakin merkitystä Tarvantovaaran erämaa-alueella. Enontekiöläisten harjoittama kanalintujen metsästys on kiintiöimätöntä, mutta riistanhoitoyhdistys ohjaa sitä suosituksin, ja Lapin riistanhoitopiiri lyhentää tarvittaessa metsästysaikaa. Metsästäjät vaikuttavat riistakantoihin myös pidättäytymällä metsästyksestä huonoina kanalintuvuosina. </p>
<p>Metsästyslaki (615/1993) turvaa riistalajeille rauhallisen lisääntymisajan ja kieltää monet tehokkaat, aiemmin käytetyt metsästystavat. Hirven ja karhun pyynti on kiintiöity seuraamaan kantojen kehitystä. Myös Metsähallituksen lupamyynti on kiintiöity.</p>
<p>10.1.3  Metsästys ja erämaalaki</p>
<p>Erämaalaki (62/1991) ottaa kantaa metsästykseen vain tavoitteellisella tasolla. Lain tavoitteet <em type="bold">saamelaiskulttuurin turvaaminen</em> ja <em type="bold">luontaiselinkeinojen turvaaminen</em> sisältävät metsästyksen. Paikallisen pyyntikulttuurin ja pyyntioikeuksien kunnioitus on osa alueen erämaaluonnetta. </p>
<p><em type="bold">10.2  Tavoitteet ja toimenpiteet </em></p>
<p type="listitem">•  Metsähallitus seuraa riistakantojen kehitystä ja pyrkii yhteistyössä riistanhoitopiirin sekä  riistanhoitoyhdistyksen kanssa turvaamaan ne. Tarvittaessa voidaan perustaa ja merkitä maastoon riistakolmioita Metsähallituksen kanssa erikseen sovittaviin paikkoihin.</p>
<p><em type="bold">Peruste:</em> Riistakantojen kehityksen seuranta ja kestävän käytön periaatteen varmistaminen. </p>
<p type="listitem">•  Hirvikantojen hoitamiseksi nuolukivien sijoittaminen on mahdollista Metsähallituksen kanssa erikseen sovittaviin paikkoihin.</p>
<p><em type="bold">Peruste:</em> Yhteistyö riistanhoitoyhdistyksen kanssa kestävän käytön periaatteen varmistamiseksi.  </p>
<p type="listitem">•  Metsästyslain (615/1993) mukaisesti kuntalaisilla on maksuton oikeus metsästää erämaassa. Kuntalaisten talviaikainen maastoliikennelupa mahdollistaa kelkan käytön riekon ansapyynnissä. Moottorikelkkaa ja mönkijää voidaan käyttää hirvenruhojen kuljettamiseen maastosta nykyisen käytännön mukaan.</p>
<p type="listitem">•  Ulkopaikkakuntalaisille Metsähallitus myy rajoitetusti ja kiintiöidysti metsästyslupia. Lupien määrästä vuosittain päätettäessä noudatetaan kestävän käytön periaatetta. Metsähallitus neuvottelee vuosittain metsästyslupajärjestelyistä riistanhoitoyhdistyksen, Käsivarren paliskunnan, metsästysmatkailusta ainakin osan toimeentulostaan saavien yrittäjien ja mahdollisten ammattimetsästäjien kanssa.</p>
<p type="listitem">•  Yhdessä Käsivarren paliskunnan, Enontekiön riistanhoitoyhdistyksen, metsästyksestä ainakin osan toimeentulostaan saavien paikallisten matkailuyrittäjien ja saamelaiskäräjien kanssa  Metsähallitus kehittää ulkopaikkakuntalaisten harjoittamaa metsästystä siten, että metsästys on sosiaalisesti, taloudellisesti ja ekologisesti kestävää ja siinä pyritään hyödyntämään paikallisia opastus- ja huoltopalveluita.</p>
<p type="listitem">•  Metsähallitus pitää ketunmetsästystä riistanhoidollisista ja luonnonsuojelullisista syistä tärkeänä. Metsähallitus osallistuu soveltuvin osin mahdollisiin pienpetoprojekteihin (esim. ketun pyynti naalialueilla).</p>
<p><em type="bold">10.3  Seuranta </em></p>
<p type="listitem">•  Metsähallitus seuraa alueen riistakantojen kehitystä Ylä-Lapin luonnonvarasuunnitelmassa (Sandström ym. 2000) sekä Metsähallituksen ympäristö- ja laatujärjestelmässä sovituin mittarein. Näitä ovat vuotuiset lupakiintiöt ja saalistilastot, riistakolmiolaskennan tulokset ja Enontekiön riistanhoitoyhdistyksen arviot. Seurantaa tehdään yhteistyössä mm. Enontekiön riistanhoitoyhdistyksen, Riista- ja kalatalouden tutkimuslaitoksen sekä saamelaiskäräjien kanssa.</p>
<p><em type="bold">11  Maastoliikenne ja muu liikkuminen </em></p>
<p>Jokamiehenoikeudet ovat voimassa erämaa-alueella. Siten kaikilla on oikeus liikkua omin voimin tai omatoimisesti poroja, koiria tai hevosta apuna käyttäen ilman aika- tai aluerajoituksia. Myös lyhytkestoinen (1–2 yötä paikassaan) leiriytyminen kuuluu jokamiehenoikeuksiin. Metsähallituksen tupien käyttö ei kuulu jokamiehenoikeuksiin, vaan niiden käyttösäännöistä Metsähallituksella on oikeus päättää erikseen. Luvussa 7  <em type="bold">Luontomatkailu ja luonnon virkistyskäyttö</em> on kerrottu autiotupien käytön säännöt. </p>
<p>Kulkuyhteyksiä ja liikkumista ohjaavia säädöksiä löytyy ainakin erämaalaista (62/1991), vesilaista (264/1961), laista yleisistä teistä (243/1954), laista yksityisistä teistä (358/1962), kiinteistöjen muodostamislaista (554/1995), maastoliikennelaista (1710/1995) ja ilmailulaista (281/1995) sekä niihin liittyvistä asetuksista.</p>
<p>Tarvantovaaran erämaa-alueella liikkuu pääasiassa poromiehiä, kalastajia, metsästäjiä, hillastajia, virkistyskävijöitä ja virantoimituksessa olevia henkilöitä. Henkilömäärissä laskettuna virkistyskävijät lienevät tämänkin seudun suurin kävijäryhmä. Sen sijaan käyntimäärissä laskettuna  luonnonhyödyntämistarkoituksessa liikkuvat paikalliset kävijät voivat hyvinkin olla enemmistö.</p>
<p>Keskitalvella erämaassa liikkuu lähinnä paikallista väestöä: poromiehiä, kalastajia ja riekonpyytäjiä. Maalis–huhtikuussa virkistyskäyttö on huipussaan hiljentyen toukokuussa kelirikkokaudella.</p>
<p>Kesäkuun puolivälin tienoilla kulkeminen taas helpottuu. Kesäaikainen virkistyskäyttö on vilkkaimmillaan heinä–elokuussa. Poromiehet työskentelevät vasamerkityksissä juhannukselta heinäkuulle. Hillojen kypsyminen tuo alueelle lähinnä paikallista väestöä.</p>
<p>Retkeily loppuu lähes kokonaan ruskan jälkeen, syyskuun lopussa. Lokakuussa alueella liikkuu poromiesten lisäksi lähinnä paikallisia riekon ja hirven metsästäjiä. Marras–joulukuussa tunturissa liikkuu poromiehiä kokoamassa poroja erotukseen.</p>
<p xml:lang="fkv"><em type="bold">11.1  Tiestö ja reitistö </em></p>
<p xml:lang="fkv">11.1.1  Nykytila</p>
<p>Erämaalain (62/1991) 5. §:n mukaan <span type="quote">”erämaa-alueille ei saa rakentaa pysyviä teitä”</span>. Säädös turvaa erämaalain päätarkoituksen, alueen erämaaluonteen säilyttämisen. <em type="bold">Pysyvällä tiellä</em> tarkoitetaan kaikkina vuodenaikoina ajokelpoista tietä. Tämä selviää lain yksityiskohtaisista perusteluista, joissa todetaan myös, että <span type="quote">”se [kielto] ei siten estäisi niin sanottujen talviteiden rakentamista”</span>.  </p>
<p>Tarvantovaaran erämaa on käytännöllisesti katsoen tietön. Alueen eteläraja sijaitsee valtatie 21:n pohjoispuolella, lähimmillään noin 3 km:n etäisyydellä valtatiestä. Lähimmäksi erämaata, noin 1 km:n päähän, tulee Kultiman kylään johtava tie. Idässä alue rajoittuu osittain Salvas- ja Palojokeen ja on lähimmillään Leppäjärven kylän kohdalla noin 3 km:n päässä Hetta–Kautokeinotiestä.</p>
<p>Lavivaarasta Syväjärvelle ja Kultimasta Leppäjärvelle kulkee osittain erämaa-alueella Tiehallinnon polut, joilla liikkumiseen ei tarvita maanomistajan lupaa. Voimassa olevan tielain (243/ 1954) mukaan polut on tarkoitettu lähinnä jalkaisin, ratsain tai polkupyörällä tapahtuvaa liikennettä varten.</p>
<p>11.1.2  Tavoitteet ja toimenpiteet</p>
<p type="listitem">•  Tarvantovaaran erämaa-alueella ei ole näköpiirissä talviteiden tarvetta.</p>
<p type="listitem">•  Tarvantovaaran erämaassa ei ole maastoliikennelain (1710/1995) mukaisia moottorikelkkailureittejä.</p>
<p type="listitem">•  Metsähallitus ei perusta uusia moottorikelkkauria erämaahan.</p>
<p><em type="bold">Peruste: </em>Alueen erämaaluonnon ja erämaisuuden säilyttäminen sekä paikallisen<em type="bold"> </em>luontais- ja porotalouden turvaaminen.  </p>
<p type="listitem">•  Metsähallitus ei aktiivisesti lähde muuttamaan Tarvantovaaran erämaa-alueen olemassa olevaa moottorikelkkauraa maastoliikennelain mukaiseksi moottorikelkkareitiksi. Mikäli erämaiden moottorikelkkauria muutetaan myöhemmin yleisesti moottorikelkkareiteiksi, voidaan  Tarvantovaaran kautta kulkeva Palojärvi–Kilpisjärvi-moottorikelkkaura myös muuttaa reitiksi. Muutos edellyttää ympäristöministeriön myönteistä kantaa sekä paikallista osallistamista.</p>
<p type="listitem">•  Metsähallitus osallistuu moottorikelkkailureitin rakentamiseen välille Palojoensuu–Kilpisjärvi. Reitti sijoittuu Tunturi-Lapin seutukaavan mukaisesti erämaan ulkopuolelle valtatie 21:n ja Muonionjoen väliin.</p>
<p><em type="bold">Peruste:</em> Huollettu ja helppokulkuinen moottorikelkkailureitti erämaan ulkopuolella vähentää paineita moottorikelkkailuun erämaassa ja tukee siten erämaalain (62/1991) tavoitteiden toteutumista.  </p>
<p type="listitem">•  Kultimasta Salvasjärvelle johtavalle uralle rakennetaan kosteikkopaikkoihin mönkijäpitkoksia. Mikäli maaston kulumisen estäminen välttämättä vaatii, Metsähallitus voi rakentaa myös muualle tarvittaviin kohtiin mönkijäpitkoksia. Myös pienten siltojen rakentaminen  tarkoituksenmukaisiin ylityspaikkoihin on mahdollista, mikäli se on maaston kulumisen kannalta perusteltua.</p>
<p><em type="bold">Peruste:</em> Alueen luonnontilaisuuden säilyttäminen, maaston kulumisen ehkäiseminen. </p>
<p type="listitem">•  Mikäli Tiehallinnon polut Lavivaarasta Syväjärvelle ja Kultimasta Leppäjärvelle tulevat jossain vaiheessa Metsähallituksen hallintaan, ne pidetään merkittyinä ja tarkoituksenmukaisessa kunnossa erämaa-alueella. Metsähallitus ei rakenna muita merkittyjä reittejä erämaa-alueelle.</p>
<p><em type="bold">Peruste:</em> Porotalouden turvaaminen ja alueen erämaisuuden säilyttäminen. Tarvantovaaaran erämaa on korostuneesti paikallisten erämaa ja toisaalta omatoimisten ja itsenäisten retkeilijöiden erämaa, ja suunnitelma pyrkii tukemaan olemassa olevaa tilannetta. Tunturi-Lapin seutukaava. </p>
<p xml:lang="est"><em type="bold">11.2  Maastoliikenne </em></p>
<p xml:lang="fkv">11.2.1  Nykytila</p>
<p>Erämaalaissa (62/1991) ei ole maastoliikennettä koskevia säädöksiä. Maastoliikennelaki (1710/ 1995) säätää kulkemisesta moottorikelkkareiteillä, maastossa ja jääpeitteisellä vesialueella, teiden ulkopuolella. Maastoliikenne on joitakin poikkeuksia (esimerkiksi poronhoitajat ja rajamiehet) lukuun ottamatta luvanvaraista. Luvista päättää maanomistaja, jota Tarvantovaaran erämaaalueella edustaa Metsähallitus. Maastoliikennelain tarkoituksena on</p>
<p>ehkäistä haittoja, joita luonnolle tai muulle ympäristölle, luontaiselinkeinoille, yleiselle  virkistyskäytölle tai muulle yleiselle edulle taikka yksityiselle edulle aiheutuu moottorikäyttöisten ajoneuvojen käyttämisestä maastossa ja moottorikelkkailureitillä, sekä edistää  liikenneturvallisuutta.</p>
<p>Moottorikelkkailureitit ovat tieliikennelain (267/1981) 2. §:ssä määriteltyjä teitä, joilla on ”yleinen oikeus ajaa moottorikelkalla maastosta merkitsemällä erotetulla reitillä lumipeitteen aikaan”. Maastoliikennelain mukaan <span type="quote">”erämaa-alueelle voidaan perustaa moottorikelkkailureitti päättämällä siitä alueen hoito- ja käyttösuunnitelmassa”</span>.</p>
<p>Myös enontekiöläiset tarvitsevat maastoliikenneluvan, mutta se on heille maksuton. Enontekiöläisten maksuton maastoliikenneoikeus perustuu asetukseen Metsähallituksesta (1525/1993). Asetuksen mukaan maksuttomiin palveluihin kuuluu muun muassa paikallisen väestön oikeus käyttää Metsähallituksen hallinnassa olevaa aluetta maastoliikennelain mukaisesti maastoliikenteeseen. Lisäksi eduskunta edellyttää maastoliikennelakiin liittyvässä lausumassaan hallituksen huolehtivan siitä, että Metsähallitus tai muu valtion viranomainen myöntää Utsjoen, Enontekiön ja Inarin kunnissa pysyvästi asuville pitkäaikaisia alueellisia lupia moottorikelkan käyttöön valtionmailla edellyttäen, että luvista ei aiheudu maastoliikennelain 5. §:ssä tarkoitettua vahinkoa. Em. pykälässä todetaan, että moottorikäyttöistä ajoneuvoa on maastossa käytettävä siten, että vältetään vahingon tai haitan aiheuttamista luonnolle ja muulle ympäristölle, kiinteistölle ja luontaiselinkeinoille sekä tarpeettoman häiriön aiheuttamista asutukselle ja muulle ympäristölle.</p>
<p>Maastoliikennelain 4. §:ssä säädetään oikeudesta liikkua maastossa. Poronhoitotöissä on sallittu moottorikäyttöisillä ajoneuvoilla ja moottoriveneellä liikkuminen sekä helikopterin ja lentokoneen käyttö. Metsähallituksen myöntämät paliskunnan ulkopuolisten pororenkien maastoliikenneluvat ovat maksuttomia. Metsähallituksen työtehtävissä liikuttaessa ei tarvita maastoliikennelupaa.  Samoin poliisin, Tullilaitoksen ja Rajavartiolaitoksen virkatehtäviin, sairaankuljetukseen, palo- ja pelastustoimen tehtäviin sekä muihin välttämättömiin virkatehtäviin ei tarvita maastoliikennelupaa. Energia- tai tietoliikennelaitteiden huoltotöihin ja liikkumiseen ei tarvita lupaa. Myöskään vaikeasti liikuntavammainen henkilö ja hänen saattajansa eivät tarvitse maastossa liikkumiseen maanomistajan lupaa (1710/1995, 4 §, 2 mom. kohta 7). Maastoliikennelain 28. §:n mukaan  alueellinen ympäristökeskus voi hakemuksesta myöntää henkilölle, jonka liikuntakyky on iän, vamman tai sairauden vuoksi rajoittunut, luvan poiketa 4. tai 8. §:ssä säädetystä kiellosta tai rajoituksesta.</p>
<p>Lumettoman maan maastoliikenne ilman maanomistajan lupaa on sallittu välttämättömissä poronhoitoon kuuluvissa tehtävissä sekä Metsähallituksen toimissa. Samoin poliisin, Tullilaitoksen ja Rajavartiolaitoksen virkatehtäviin, sairaankuljetukseen, palo- ja pelastustoimen tehtäviin sekä muihin välttämättömiin virkatehtäviin ei tarvita maastoliikennelupaa. Energia- tai tietoliikennelaitteiden huoltotöihin ja liikkumiseen ei tarvita lupaa. Myöskään vaikeasti liikuntavammainen henkilö ja hänen saattajansa eivät tarvitse maastossa liikkumiseen maanomistajan lupaa. Vähässä lumessa kulkevaa maastoautoa, moottoripyörää ja mönkijää koskevat kesäaikaisen maastoliikenteen määräykset. Lumipeitteen aikana maastoliikennelupaa eivät tarvitse edellä mainittujen ryhmien lisäksi poronhoitotöissä olevat tai kalastuksesta merkittävän osan toimeentuloaan saavat henkilöt.</p>
<p>Eri liikennemuotojen suhde erämaalain (62/1991) tavoitteisiin on osin ristiriitainen. Moottorikelkan, mönkijän, moottoriveneen ja lentokoneen käyttö on nykyisin olennainen osa luontaiselinkeinojen harjoittamista. Poronhoidolle moottorikelkka on nykyisin tärkeä työväline. Virkistysmoottorikelkkailusta voi aiheutua poronhoidolle haittaa ja vahinkoa. Tarvantovaaran erämaaalueella suurin haitta on porojen häirintä vasomisaikana. Varomaton moottorikelkkailu voi hajottaa porotokkia ja juoksuttaa poroja tarpeettomasti. Pahimmillaan se johtaa ennenaikaisiin  synnytyksiin ja keskenmenoihin. Porotokkien hajoaminen aiheuttaa poronhoitajille myös lisäkustannuksia.</p>
<p>Toisaalta erämaalain tarkoituksena on alueen erämaaluonteen säilyttäminen. Erämaaluonne vähenee sen myötä, mitä enemmän erämaassa on ihmisen aikaansaamia jälkiä ja ääniä. Koska moottoroitu maasto- ja vesiliikenne keskittyy kuitenkin selvästi tietyille kulku-urille (moottorikelkkaurat, jokiväylät, mönkijäurat), haitat alueen luonnolle ovat pysyneet vähäisinä. Luonnon kulumisen kannalta haitat ovat lyhytaikaisia, ajoittaisia ja keskittyvät rajatuille alueille suurimman osan erämaasta pysyessä erämaisena. Lentomatkailun tai moottorikelkkailun aiheuttama melu ja siitä seuraava erämaarauhan rikkoutuminen häiritsevät usein omin voimin liikkuvia retkeilijöitä. Nämä tekijät vähentävät alueen erämaisuutta. Moottorikelkan jälki pehmeällä lumella saattaa hajottaa porotokan, mutta toisaalta se helpottaa hiihtämistä.</p>
<p>Talvella moottorikelkka on yleisin kulkuneuvo. Kesällä käytetään vesitasoa, mönkijää, moottoripyörää, moottorivenettä ja kanoottia sekä vähäisessä määrin myös helikopteria. Lentäen alueelle saapuu jossain määrin kalastusmatkailijoita, luontaiselinkeinonharjoittajia, kotitarvekalastajia, hillanpoimijoita ja virantoimituksessa olevia henkilöitä.</p>
<p>Moottorikelkkaurat näkyvät kuvassa 4 (s. 47). Moottorikelkkaurat ohjaavat moottorikelkkaliikennettä, jotta se häiritsisi mahdollisimman vähän porotaloutta ja luontoa.</p>
<p>Kalastus, metsästys ja keräily tukeutuvat myös moottorikelkalla, moottoriveneellä, mönkijällä ja lentokoneella tapahtuvaan moottoroituun liikkumiseen. Etäisyydet ovat pitkiä, ja saalis on saatava nopeasti tuoreena tien varteen ja edelleen myyntiin. Myös virkistyskäyttö ja ohjattu luontomatkailu perustuvat yhä enemmän moottoroituun liikkumiseen erämaa-alueella.</p>
<p>Lapin ympäristökeskus voi maastoliikennelain (1710/1995) perusteella erityisestä syystä asettaa kelkkailukiellon tietylle alueelle tai ajankohdalle. Erityinen syy voi olla esimerkiksi uhanalaisen eläimen pesän ympäristö pesimäaikana tai poronhoidosta aiheutuva tarve. Luonnonsuojelullisia perusteita erillisille kieltoalueille ja -ajoille ei erämaassa nykyisellään ole.</p>
<p>11.2.2  Tavoitteet ja toimenpiteet</p>
<p>Metsähallitus myöntää maastoliikennelupia erämaa-alueelle ja soidensuojelualueille voimassa olevien lupien myöntämisperiaatteiden ja -ohjeiden mukaisesti.</p>
<p><em type="italic">Lumipeitteiselle ajalle </em></p>
<p type="listitem">•  Kuntalaisille myönnetään maastoliikennelupia koko asuinkunnan alueelle (ei kansallis- eikä luonnonpuistoihin) useammaksi vuodeksi kerrallaan.</p>
<p type="listitem">•  Ulkopaikkakuntalaisten moottorikelkkailu ohjataan Metsähallituksen ylläpitämille moottorikelkkaurille, mutta urilta poikkeaminen on kielletty muualla kuin jääpeitteisellä alueella.</p>
<p type="listitem">•  Metsähallitus voi myöntää voimassa olevien lupien myöntämisperiaatteiden ja -ohjeiden  mukaisesti perusteltuun tarpeeseen lupia ulkopaikkakuntalaisille moottorikelkkaurien ulkopuolelle.</p>
<p type="listitem">•  Luontomatkailun tarpeisiin voidaan myöntää kertaluontoisia lupia ohjelmapalveluretkien (esim. opastetut hiihtovaellukset ja koiravaljakkoretket) huoltoa varten. Koiravaljakkoyrittäjien yritystoiminta ohjataan moottorikelkkaurille tai muille paliskuntien kanssa erikseen sovituille alueille.</p>
<p type="listitem">•  Moottorikelkkasafaritoiminta ohjataan pääasiassa merkityille moottorikelkkaurille. Kertaluontoisia lupia opastetuille moottorikelkkasafareille merkittyjen virallisten moottorikelkkaurien ja -reittien ulkopuolelle voidaan myöntää olemassa olevien lupien myöntämisperiaatteiden ja -ohjeiden mukaisesti. Mikäli safaritoiminta on toistuvaa, pyytää Metsähallitus paliskunnalta lausunnon käytettävistä kulku-urista.</p>
<p type="listitem">•  Koiravaljakoilla liikkumisen säännöt pitäisi selvittää mahdollisia lainsäädäntömuutoksia  varten.</p>
<p><em type="bold">Peruste:</em> Koiravaljakoilla liikkuminen on yleistynyt ja siksi kaivataan selkeämpää lainsäädäntöä tästä liikkumismuodosta. Asian selvittämistä kannattavat saamelaiskäräjät, paliskunnat, Paliskuntain yhdistys, Metsähallitus ja saamelaisten kotiseutualueella toimivat koiravaljakkoyrittäjät. </p>
<p><em type="italic">Kesäaikaisia maastoliikennelupia </em></p>
<p type="listitem">•  Paikkakuntalaisten kesäaikaisia maastoliikennelupia myönnetään vain vakiintuneille kulkuurille (kuva 6) siltä osin, kuin ne kulkevat valtionmaalla. Erityisistä painavista syistä lupia voidaan myöntää myös vakiintuneiden, kartalle merkittyjen urien ulkopuolelle voimassa  olevien Metsähallituksen lupien myöntämisperiaatteiden ja -ohjeiden mukaisesti.</p>
<p type="listitem">•  Ulkopaikkakuntalaisille Metsähallitus ei pääsääntöisesti myönnä kesäaikaisia maastoliikennelupia Tarvantovaaran erämaa-alueelle. Kuitenkin perusteltuun tarpeeseen kesäaikaisia maastoliikennelupia voidaan myöntää Metsähallituksen voimassa olevien lupien myöntämisperiaatteiden ja -ohjeiden mukaisesti.</p>
<p type="listitem">•  Virkistyskäyttäjille tai matkailun yritystoimintaan ei myönnetä kesäaikaisia maastoliikennelupia.</p>
<p type="listitem">•  Hevosilla tapahtuvaan ohjelmapalveluyritystoimintaan myönnetään kulkulupia pääsääntöisesti vain vakiintuneille kulku-urille, joille paikkakuntalaisille myönnetään kesäaikaisia maastoliikennelupia (kuva 6).</p>
<p xml:lang="kal"><em type="bold">11.3  Ilmailu </em></p>
<p xml:lang="fkv">11.3.1  Nykytila</p>
<p>Erämaalaissa (62/1991) ei ole ilmailua koskevia säädöksiä, vaan ne löytyvät ilmailulaista (281/ 1995). Ilma-alusten noususta ja laskeutumisesta säädetään muun muassa seuraavaa:</p>
<p>Ilma-aluksen lentoonlähtöön ja laskuun saa Ilmailulaitoksen antamien määräysten mukaisesti tilapäisesti käyttää avointa vesialuetta sekä alueen omistajan tai haltijan suostumuksella muuta maa- tai vesialuetta, vaikka aluetta ei ole sellaiseen tarkoitukseen erityisesti järjestetty.</p>
<p>Metsähallituksessa tätä on tulkittu siten, että lentokoneet voivat laskeutua erämaan järville ja nousta niiltä ilman Metsähallituksen lupaa, kun kyseessä ei ole säännöllinen reittiliikenne; sen sijaan helikopterin laskeutuminen maalle on luvanvaraista eräin poikkeuksin (pelastus- ja virkatoimet sekä porotalouden ja luontaiselinkeinojen tarpeet).</p>
<p xml:lang="fkv">11.3.2  Toimenpiteet</p>
<p type="listitem">•  Metsähallitus voi myöntää helikoptereille tarvittaessa laskeutumislupia erämaa-alueelle  luontomatkailun tarpeisiin kuultuaan paliskuntaa ja mahdollisesti muita sidosryhmiä. Lupa edellyttää erillistä sopimusta, jossa sovitaan yksilöityjen laskeutumispaikkojen lisäksi mm.  jätehuoltoasioista. Pelastus- ja virkatoimia sekä porotaloutta ja luontaiselinkeinoja koskevia kuljetuksia laskeutumisrajoitukset eivät koske.</p>
<p><em type="bold">Peruste:</em> Ilmailulaki sekä luonnon monipuolisen käytön ja sen edellytysten kehittäminen. </p>
<p xml:lang="est"><em type="bold">11.4  Vesiliikenne </em></p>
<p>Erämaalaki (62/1991) ei sisällä säädöksiä vesialueiden kulkuyhteyksistä eikä vesillä liikkumisen oikeuksista. Nämä säädökset löytyvät vesilaista (264/1961). Vesilain mukaan</p>
<p>Jokaisella on oikeus, välttäen tarpeetonta häiriön aiheuttamista, kulkea vesistössä, missä se on avoinna. Vesistö katsotaan avoimeksi, jos sitä laillisen oikeuden perusteella ei ole suljettu.  Mitä edellä on sanottu kulkemisesta vesistössä, koskee vastaavasti kulkemista jäällä.</p>
<p>Esitetty vesilain kohta tarkoittaa käytännössä sitä, että vesialueilla liikkuminen esimerkiksi  moottoriveneellä ja moottorikelkalla on kaikille vapaata.</p>
<p><em type="bold">11.5  Seuranta </em></p>
<p>Metsähallitus seuraa Tarvantovaaran alueen liikennettä ja liikkumista Ylä-Lapin luonnonvarasuunnitelmassa (Sandström ym. 2000) sekä Metsähallituksen ympäristö- ja laatujärjestelmässä sovituin mittarein, joista erämaa-alueelle sopivia ovat lupatilastot ja Enontekiön yhteistyöryhmän arviot. Lisäksi Metsähallitus seuraa maaston kulumista hallinnoimillaan vakiintuneilla kesäaikaisilla mönkijäurilla.</p>
<p><em type="bold">12  Muu luonnon käyttö </em></p>
<p><em type="bold">12.1  Marjastus ja sienestys </em></p>
<p>12.1.1  Taustaa</p>
<p>Marjojen, sienten ja hyötykasvien keräily on Suomessa jokamiehenoikeus. Laki luonnonvaraisten tuotteiden keräämisen rajoittamisesta eräissä tapauksissa (332/1955) antaa maa- ja metsätalousministeriölle mahdollisuuden rajoittaa poimintaa. Lain mukaan</p>
<p>sellaisilla alueilla Lapin läänissä, joilla metsämarjojen tai muiden niihin verrattavien luonnonvaraisten tuotteiden keräilyllä valtion maalta on paikallisen väestön toimeentulon kannalta huomattava taloudellinen merkitys, voi maatalousministeriö, kun sanotun väestön etu sitä  vaatii, päätöksellään kieltää muilta mainitun keräilyn.</p>
<p>12.1.2  Marjastus ja sienestys Tarvantovaarassa</p>
<p>Tarvantovaaran erämaa-alueen marjoista hillalla on ollut viime vuosiin asti huomattava taloudellinen merkitys lisätulon antajana lähikylien asukkaille. Hillan hinnan lasku ja markkinointivaikeudet ovat kuitenkin vähentäneet sen taloudellista merkitystä viime vuosina. Muita marjoja ja sieniä ei erämaasta kaupallisesti kerätä. Huolimatta alueen tiettömyydestä ja pitkistä etäisyyksistä maastoajoneuvojen ja lentokoneiden käyttö on mahdollistanut hillan tehokkaan taloudellisen hyödyntämisen. Tässä suunnitelmassa myöhemmin esitetty kesäaikainen maasto- ja ilmailuliikenteen lupakäytäntö mahdollistaa erämaa-alueen hillasadon hyödyntämisen tulevaisuudessakin. Ulkopaikkakuntalaisille ei anneta kesäaikaisia maastoliikennelupia hillastukseen.</p>
<p>12.1.3  Tavoitteet ja toimenpiteet</p>
<p>Metsähallitus ei tee tässä suunnitelmassa esityksiä eikä suosituksia keräilyn ohjauksesta.</p>
<p xml:lang="est"><em type="bold">Perusteet: </em></p>
<p>1)  Keräily on Suomessa jokamiehenoikeus (lukuun ottamatta yllä mainitun lain 332/1955  antamaa mahdollisuutta).</p>
<p>2)  Erämaalaki (62/1991) ei sisällä keräilyä ohjaavia säädöksiä.</p>
<p><em type="bold">12.2  Malminetsintä ja kaivostoiminta </em></p>
<p>12.2.1  Kaivostoimintaa ohjaavia säädöksiä</p>
<p>Malmien ja muiden kaivoskivennäisten etsintää ja hyödyntämistä ohjaavat kaivoslaki (503/1965) ja -asetus (663/1965). Muita kaivostoimintaan keskeisesti vaikuttavia säädöksiä ovat ainakin vesilaki (264/1961), laki ympäristövaikutusten arviointimenettelystä (468/1994), erämaa-alueilla erämaalaki (62/1991) sekä saamelaisalueella lisäksi laki saamelaiskäräjistä (974/1995) ja YK:n  ihmisoikeussopimuksen 27. artikla.</p>
<p>Erämaalain 6. §:ssä määrätään, että <span type="quote">”kaivoslain (503/65) mukaista kaivospiiriä ei saa määrätä erämaa-alueelle, ellei valtioneuvosto ole antanut siihen lupaa”</span>. Lain yksityiskohtaisissa perusteluissa asia on sanottu tarkemmin:</p>
<p>Ehdotetun lain 4 §:ään sisältyvän alueen luovuttamiskiellon tarkoituksena on estää erämaaalueiden säilyttämistä uhkaavat toimet. Tämä säännös ei kuitenkaan koske kaivoksen perustamista. Kaivos perustetaan kaivoslaissa säädetyssä järjestyksessä, eikä kaivoksen perustaminen edellytä ehdotetun lain 4 §:ssä tarkoitettua käyttöoikeuden luovutusta.</p>
<p>Kaivostoiminnan aloittaminen muuttaa aina alueen erämaaluonteen. Tämän vuoksi ehdotetaan, että erämaa-alueilla kaivostoimintaa ei saisi aloittaa ilman valtioneuvoston lupaa. Pykälän mukaan työ- ja elinkeinoministeriö ei saisi määrätä kaivoslain 4. luvussa tarkoitettua kaivospiiriä erämaaalueelle, ellei siihen ole saatu valtioneuvoston lupaa.</p>
<p>Kaivoslain mukaisia valtauksia voidaan sitä vastoin tehdä erämaa-alueella. Täten kaivoslain 12. §:n säännösten mukainen kullankaivu on erämaa-alueella mahdollista entiseen tapaan, sillä maaperässä olevan kullan kaivuun ja huuhtomiseen riittää valtausoikeus. Samoin malmien, timanttien ja muiden kaivoskivennäisten etsiminen on sallittu kaikille Suomen ja EU:n kansalaisille ja yhtiöille. Kullankaivun haittoja ehkäistään vakuusmaksuilla ja koneellisessa kullankaivussa lisäksi vesilainsäädännön ja ympäristölupamenettelylain (735/1991) mukaisin keinoin.</p>
<p>12.2.2  Metsähallitus ja kaivoslaki</p>
<p>Kaivoslain (503/1965) noudattamista valvoo työ- ja elinkeinoministeriö. Metsähallitus hoitaa käytännössä monia valvontatehtäviä työ- ja elinkeinoministeriön ohjeistamana. Lisäksi kaivoslaki antaa maanhaltijalle tiettyjä oikeuksia, joita Metsähallitus käyttää.</p>
<p>Käytännössä Metsähallituksen tehtäviin sisältyvät <em type="bold">valtauksiin </em>liittyen: </p>
<p type="listitem">•  vakuuksien määrittäminen (jotta valtausalueet tulevat ennallistettua valtausajan umpeuduttua)</p>
<p type="listitem">•  kaivun valvonta</p>
<p type="listitem">•  tilapäisen rakentamisen ohjaaminen ja valvonta</p>
<p type="listitem">•  valtausten kulku- ja huoltoyhteydet – luvat, ohjeistaminen, valvonta</p>
<p type="listitem">•  polttopuun myynti.</p>
<p>Metsähallitus saa maanhaltijana valtauskorvauksen. Valtauskorvaus ei ole kattanut kaivun valvonnasta, rakentamisen ohjaamisesta ja lupien myöntämisestä Metsähallitukselle aiheutuneita menoja.</p>
<p xml:lang="fkv">12.2.3  Nykytila</p>
<p>Tarvantovaaran erämaassa ei ole ollut kaivostoimintaa. Enontekiöllä voimassa olevista valtauksista suurin osa keskittyy Käsivarren erämaa-alueen ja Lätäsenon–Hietajoen soidensuojelualueen väliseen kolmioon.</p>
<p>12.2.4  Tavoitteet ja toimenpiteet</p>
<p>Erämaalain (62/1991) mukaan erämaahan ei saa määrätä kaivospiiriä ilman valtioneuvoston lupaa. Koska laki nostaa päätöksenteko-oikeuden näin korkealle tasolle, ei Metsähallitus tee tässä suunnitelmassa esityksiä.</p>
<p type="listitem">•  Työ- ja elinkeinoministeriön on neuvoteltava alueen paliskunnan ja saamelaiskäräjien kanssa valtauslupahakemuksista.</p>
<p><em type="bold">Peruste: </em>KHO:n päätös 31.3.1999 ja Laki saamelaiskäräjistä (974/1995). </p>
<p><em type="bold">12.3  Maa-ainesten otto </em></p>
<p xml:lang="fkv">12.3.1  Nykytila</p>
<p>Maa-ainesten ottoa säätelee maa-aineslaki (555/1981). Lain tarkoittamia maa-aineksia ovat kivet, sora, hiekka, savi ja multa. Erämaalaissa (62/1991) ei ole mitään säädöstä maa-ainesten otosta. Tarvantovaaran erämaa-alueella ei ole ollut maa-ainesten ottotoimintaa.</p>
<p>12.3.2  Tavoitteet ja toimenpiteet</p>
<p type="listitem">•  Metsähallitus voi tarvittaessa ottaa omaan käyttöön tai myydä maa-aineksia vähäisessä määrin erämaa-alueella tapahtuvan pienimuotoisen rakentamisen tarpeisiin. Maa-ainekset tulee ottaa mahdollisimman läheltä käyttöpaikkaa Metsähallituksen osoituksen mukaan. Toiminnasta ei saa aiheutua haittaa porotaloudelle ja muille luontaiselinkeinoille eikä uhanalaisille kasvi- ja eläinlajeille. Alueen erämaaluonne ei myöskään saa kärsiä toiminnan jäljistä. Maanottopaikat tulee huolellisesti maisemoida.</p>
<p xml:lang="est"><em type="bold">Perusteet: </em></p>
<p>1)  Erämaalain yksityiskohtaiset perustelut, joissa mainitaan, ettei erämaalailla <span type="quote">”ole tarkoitus  heikentää nykyisiä nautintaoikeuksia”</span>.</p>
<p>2)  Erämaalain tarkoituksena on luontaiselinkeinojen turvaaminen sekä luonnon monipuolisen käytön ja sen edellytysten kehittäminen.</p>
<p>3)  Maa-ainesten kuljettaminen erämaan ulkopuolelta kuluttaisi huomattavasti enemmän luonnonvaroja, energiaa ja rahaa kuin niiden ottaminen rakennuspaikan välittömästä läheisyydestä.</p>
<p><em type="bold">12.4  Puuston käyttö </em></p>
<p xml:lang="fkv">12.4.1  Nykytila</p>
<p>Tarvantovaaran erämaa-alue on pääasiassa suota, tunturikoivikkoa ja paljakkaa. Tämän vuoksi ainoa mahdollinen puunkäyttömuoto alueella on polttopuuhakkuu. Metsähallitus ottaa alueelta koivua Syväjärven tuvan polttopuuhuoltoon. Samoin porotalouden ja luontaiselinkeinojen tukikohdille otetaan koivua polttopuuksi vähäisessä määrin. Alueella ei ole ollut merkittäviä tunturimittarituhoja, jotka voisivat vaikuttaa polttopuunottomahdollisuuksiin.</p>
<p>12.4.2  Tavoitteet ja toimenpiteet</p>
<p type="listitem">•  Paikallisten polttopuuhakkuut voivat jatkua nykyisen käytännön mukaan. Poronhoitajat eivät tarvitse poltto- ja laavupuunottolupaa välttämättömissä poronhoitotöissä alueella liikkuessaan.</p>
<p>Metsähallitus osoittaa polttopuunottopaikat siten, että tunturikoivumetsiköitä ei uhkaa häviäminen. Myös Metsähallitus ottaa polttopuuta näiltä alueilta tupia varten. Polttopuunotto on kielletty tunturikoivun metsänrajan pohjois- tai yläpuolella eli yli 550 m merenpinnasta sijaitsevilla alueilla. (kuva 7)</p>
<p><em type="bold">Kuva 7.</em> Polttopuunottoalueet Tarvantovaaran erämaa-alueella. © Metsähallitus 2008, © Genimap Oy, Lupa L5293. </p>
<p><em type="bold">13  Tutkimus </em></p>
<p xml:lang="fkv"><em type="bold">13.1  Nykytila </em></p>
<p>Erämaalaki (62/1991) ei aseta erämaa-alueille opetuksellisia tai tutkimuksellisia tavoitteita, jos ei sellaiseksi katsota luonnon monipuolisen käytön ja sen edellytysten kehittäminen. Metsähallitus ei ole opetus- eikä tutkimuslaitos, joten näiden toimintojen järjestäminen on muiden tahojen tehtävä, ja Metsähallituksen rooli on tukea toimillaan alueelle sopivaa opetus- ja tutkimustoimintaa.</p>
<p>Tarvantovaaran erämaa-alue on syrjäinen, joten sillä ei ole juurikaan merkitystä opetuksellisesti. Myös tutkimuksellisesti alue on jäänyt vähälle huomiolle. Esimerkiksi arkeologisia löytöjä on hyvin niukasti, koska alan tutkijat ovat liikkuneet vähän alueella. Tähän mennessä tehtyä  tutkimustoimintaa on esitelty alueen luonnon ja käytön perusselvityksessä (Kajala 2002f). <em type="bold"> </em></p>
<p xml:lang="fkv"><em type="bold">13.2  Tavoitteet </em></p>
<p>Tavoitteena on erämaalain toteutumista edistävän opetus- ja tutkimuskäytön tukeminen. Tarvantovaaran erämaa-alue soveltuu hyvin vaikkapa eräopaskoulutukseen. Muun muassa hoito- ja käyttösuunnittelun yhteydessä laaditut alueen luonnon ja käytön perusselvitykset (Kajala 2002f) ovat käyttökelpoista opetusmateriaalia. Saamelaisten ja muun paikallisen väestön perinteistä tietämystä tulisi olla käytettävissä rinnan tutkimustiedon kanssa.</p>
<p xml:lang="fkv"><em type="bold">13.3  Toimenpiteet </em></p>
<p>1)  Metsähallitus osallistuu tutkimuksiin ja tukee tutkimuksia, joissa selvitetään ja seurataan  alueen eläimistön ja kasviston esiintymistä, lisääntymistä ja sopeutumista pohjoisiin  ympäristöoloihin sekä luonnontilaa ja siinä tapahtuvia muutoksia.</p>
<p>2)  Metsähallitus osallistuu tutkimuksiin ja tukee tutkimuksia, joissa selvitetään saamelaisten ja alueen muun väestön perinteistä luontotietämystä.</p>
<p>3)  Metsähallitus myöntää tutkimuslupia ja niihin liittyviä maastoliikennelupia ainoastaan hyvin perusteltujen maasto- ja kenttätöiden suorittamiseen. Kaikkien luonnontilaan vaikuttavien  tutkimusten maastotöiden ja aineiston keruun suorittamisen edellytyksenä on kirjallinen  tutkimussuunnitelma, josta käyvät ilmi mm. tutkimuksen aikataulu ja tavoitteet, tutkimuskohteet ja kerättävä aineisto sekä arvio tutkimuksen ympäristövaikutuksista. Hakijana tulee olla tutkimuslaitos tai hakemukseen on liitettävä tutkimusalaa edustavan tutkimuslaitoksen tai yliopiston laitoksen lausunto hankkeen tieteellisistä perusteista.</p>
<p>4)  Metsähallitus pyrkii tiivistämään yhteistyötä Metsäntutkimuslaitoksen kanssa suojametsäalueiden ja korkeiden alueiden seurannassa.</p>
<p><em type="bold">Peruste:</em> Metsäntutkimuslaitoksen lakisääteisiin tehtäviin kuuluvat suojametsäalueen ja korkeiden alueiden seuranta. Metsäntutkimuslaitos esitti lausunnossaan yhteistyön tiivistämistä Metsähallituksen kanssa.  </p>
<p xml:lang="fkv"><em type="bold">HALLINTO JA TOTEUTUKSEN YMPÄRISTÖVAIKUTUKSET </em></p>
<p><em type="bold">14  Käyttöoikeuksien vuokraus ja luovutus </em></p>
<p xml:lang="fkv"><em type="bold">14.1  Nykytila </em></p>
<p>Alueella ei ole ympärivuotista asutusta. Tarvantovaaran erämaa-alueen sisällä on yksityismaita ja -vesiä 22 tilalla yhteensä 300 ha, 43 palstaa (kuva 8). Erämaa-alueen sisällä olevat yksityistilat eivät kuulu erämaa-alueeseen eivätkä Natura 2000 -suojelualueverkostoon. Useimmille yksityistiloille on rasiteoikeus olemassa olevia polkuja pitkin, ja osa erämaa-alueen yksityismaista on  rakennettuja.</p>
<p>Porotalouden ja luontaiselinkeinojen rahoituslain (45/2000) mukaisia tukikohtia erämaa-alueella on 12 kpl, joista kahdeksan sijaitsee Salvasjärvellä, kaksi Salttijärvellä, yksi Siilaslompolossa (Silisluoppal) ja yksi Syväjärvellä (taulukko 5, kuva 8).</p>
<p>Tarvantovaaran erämaa-alueella on 12 kpl vanhoja kalastuksen, metsästyksen ja hillastuksen tukikohtia, joista viidelle Metsähallitus on tehnyt käyttöoikeussopimuksen Enontekiön kuntakohtaisessa yhteistyöryhmässä vuonna 1993 sovittujen periaatteiden mukaisesti (taulukko 5, kuva 8). Lisäksi Salvasjärvellä on yksi kalastustukikohdan vuokrasopimus.</p>
<p>Rajavartiolaitoksella on sopimukset kahteen partiomajan vuokra-alueeseen: Salvasjärvelle ja  Syväjärvelle (taulukko 5, kuva 8).</p>
<p>Urtivaaran vanha Rajavartiolaitoksen tupa siirtyi Paliskuntain yhdistykselle vuonna 2002. Suomi huolehtii tällä alueella valtakuntien välisestä poroaidasta. Käsivarren paliskunnalla on Tarvantojoella Ylimmäisessä Kärppälommolissa paimentopaikka ja tupa (taulukko 5, kuva 8). Paliskunnalla on myös Salvasjärvellä poronhoitolain (848/1990) mukainen paimentopaikka, jolla  sijaitsee mm. kesämerkintäaita ja erotusaita. Lisäksi paliskunnalla on Sarvivaaran eteläpuolella, noin 3 km Kultiman kylältä pohjoiseen, vuokrasopimus noin 7 ha:n alueesta, jolla sijaitsee vuonna 2003 rakennettu poroerotuspaikka.</p>
<p>Metsästysseura Luova ry:llä on vuokrasopimus kahdeksasta hirvenmetsästyslavan sijoituspaikasta. Näistä kolme sijaitsee Tarvantovaaran erämaa-alueen itäosassa Salvasjoen varressa ja Luovavaaralla (kuva 8).</p>
<p>14.1.1  Käyttöoikeuksien luovuttaminen erämaa-alueilta</p>
<p>Valtionmaan ja sen käyttöoikeuksien luovuttamisesta on säädetty erämaalain (62/1991) 4. §:n 1. momentissa, jossa sanotaan: ”Erämaa-alueeseen kuuluvaa valtion omistamaa maa-aluetta tai  siihen kohdistuvaa käyttöoikeutta ei saa luovuttaa eikä antaa vuokralle ilman valtioneuvoston lupaa.” 2. momentissa todetaan poikkeukset pääsääntöön:</p>
<p>Lupaa ei kuitenkaan tarvita käyttöoikeuden luovuttamiseen porotalouden, kalastuksen,  metsästyksen tai keräilyn tarpeisiin 7 §:ssä mainitun hoito- ja käyttösuunnitelman mukaisesti eikä alueen luovuttamiseen sellaista hanketta varten, joka on tarpeen puolustusvalmiuden tai Rajavartiolaitoksen toiminnan kannalta.</p>
<p>Pykälän 3. momentti sanoo: ”Maa-alueen tai siihen kohdistuvan käyttöoikeuden luovuttamiseen ja vuokraamiseen sovelletaan muutoin, mitä oikeudesta luovuttaa valtion maaomaisuutta ja tuloa tuottavia oikeuksia annetussa laissa (687/78) [nyk. 973/2002] säädetään.” Erämaalain (62/1991) yksityiskohtaiset perustelut selvittävät edelleen asiaa. Luovuttamiskiellon tarkoituksena on turvata erämaan säilyminen erämaana estämällä yksityinen rakentaminen – esimerkiksi lomakeskusten rakentaminen. Säännös ei kuitenkaan ole ehdoton. Valtioneuvosto voi luovuttaa käyttöoikeuden, jos suunnitellulla hankkeella on yleisen edun kannalta huomattava merkitys. Perusteluissa todetaan myös, että säännös ei koske vesialueiden käyttöoikeuksia.</p>
<p>Maa-alueeseen kohdistuva käyttöoikeuden luovuttaminen tarkoittaa maan vuokrasopimukseen rinnastettavaa enintään viiden (5) vuoden sopimusta. Metsähallituksen omistaman erämaassa  sijaitsevan rakennuksen lyhytaikainen vuokraaminen virkistyskäytön tarpeisiin ei ole erämaalain 4. §:n mukaista käyttöoikeuden luovuttamista. Käyttöoikeuden luovuttaminen edellyttää tuvan vuokraamisen lisäksi myös maapohjan vuokraamista tai käyttöoikeuden luovuttamiseen rinnastettavaa pitkäaikaisempaa vuokrasopimusta. Vuokrakämpän tai isännöidyn vuokratuvan vuokraaminen viikoksi tai kahdeksi ei siten ole erämaalain vastaista käyttöoikeuden luovuttamista – kuten ei myöskään kalastus-, metsästys-, yrittäjä- tai moottorikelkkalupien myynti. Ne ovat lähinnä alueen virkistyskäytön ohjauskeinoja.</p>
<p>Erämaalain voimaantulo- ja siirtymäsäännöksissä on myös käyttöoikeuksiin liittyviä säädöksiä. Niissä todetaan:</p>
<p>Erämaa-alueisiin tämän lain voimaantullessa kohdistuvat rasiteoikeudet ja niihin rinnastettavat käyttöoikeudet sekä vuokrasopimukset jäävät edelleen voimaan. Metsähallitus voi jatkaa sopimukseen perustuvien oikeuksien voimassaoloaikaa vahvistetun hoito- ja käyttösuunnitelman mukaisesti.</p>
<p><em type="bold">14.2  Tavoitteet ja toimenpiteet </em></p>
<p>1)  Metsähallitus jatkaa alueella sijaitsevien Rajavartiolaitoksen tupien vuokrasopimuksia. Mikäli rajavartiosto luovuttaa Metsähallitukselle tulevaisuudessa jonkin tuvan, päättää Metsähallitus tuvan käytöstä suunnitelmassa esitetyn vyöhykejaon linjausten mukaisesti kuultuaan asiassa ensin sidosryhmiä ja ottaen porotalouden edut huomioon. Erityisesti neuvotellaan Käsivarren paliskunnan käyttötarpeesta tuville.</p>
<p><em type="bold">Peruste:</em> Erämaalain (62/1991) 4. §:n mukaan käyttöoikeuksia voidaan myöntää luontaiselinkeinon harjoittajien tukikohtatarpeiden lisäksi puolustushallinnon ja rajanvalvonnan tarpeisiin. Virkistyskäytön ohjaaminen ja ristiriitojen hallinta sekä porotalouden turvaaminen. </p>
<p>2)  Metsähallitus jatkaa voimassa olevia, luontaiselinkeinojen harjoittamiseen liittyviä vuokra- ja käyttöoikeussopimuksia edellyttäen, että tukikohtia käytetään luontaiselinkeinojen harjoittamiseen.</p>
<p><em type="bold">Peruste:</em> Erämaalain 12. §:n voimaantulo- ja siirtymäsäännökset.  </p>
<p>3)  Poronhoidon tarvitsemat uudet rakennukset keskitetään pääsääntöisesti Käsivarren paliskunnan paimentopaikoille olemassa olevien rakennusten tai rakennelmien yhteyteen. Käsivarren paliskunnan paimentopaikkojen sijaintia voidaan tarvittaessa muuttaa paliskunnan  esityksen mukaisesti.</p>
<p><em type="bold">Peruste:</em> Poronhoidon edellytysten turvaaminen sekä Käsivarren paliskunnan yleisen kokouksen esitys. </p>
<p>4)  Metsähallitus voi luovuttaa porotalouden ja luontaiselinkeinojen rahoituslain (45/2000) mukaisia erityisen etuuden käyttöoikeuksia tukikohdan sijoittamista varten. Edellytyksenä on, että hakijan on täytettävä porotalouden ja luontaiselinkeinojen rahoituslain kriteerit. Tukikohdat tulee – mikäli mahdollista ja tarkoituksenmukaista – perustaa jo olemassa olevien rakennusten tai rakennelmien yhteyteen. Käyttöoikeuksien luovuttamisesta päätettäessä on otettava huomioon erämaan käyttöä ohjaavat säädökset. Käyttöoikeussopimukset tehdään toistaiseksi voimassa oleviksi. Tätä etuutta saa käyttää vain porotalouden ja luontaiselinkeinojen rahoituslain (45/2000) edellyttämiin tarkoituksiin. Em. lain (62 §, 4 mom.) perusteella Metsähallitus voi – työvoima- ja elinkeinokeskuksen annettua lausunnon – peruuttaa myönnetyn erityisen etuuden, jos etuutta ei voida pitää luontaiselinkeinon harjoittamisen kannalta enää perusteltuna. Asuinrakennuksen rakentamiseen oikeuttava käyttörajoitus tarkoittaa enintään 32 m:n suuruista rakennusta. Metsähallitus pyytää metsästykseen liittyvistä käyttöoikeuksista lausunnon Enontekiön riistanhoitoyhdistykseltä ja kalastukseen liittyvistä Enontekiön kalatalousneuvottelukunnalta. Lisäksi Metsähallitus pyytää kaikista hakemuksista lausunnot Käsivarren paliskunnalta. Rakennuspaikat tulee tarkastaa yhdessä Museoviraston kanssa.</p>
<p><em type="bold">Peruste:</em> Poronhoitajien ja luontaiselinkeinoista pääasiallisen toimeentulonsa saavien ihmisten tukikohtatarpeet on voitu ja voidaan edelleen järjestää porotila- ja luontaiselinkeinolain mukaan. Luontaiselinkeinotilalain mukaan Metsähallitus on velvollinen osoittamaan luontaiselinkeinon harjoittajalle tukikohtapaikan valtionmailta edellyttäen, että se on luontaiselinkeinon harjoittamisen kannalta perusteltua. On huomattava, että erämaalaki ei velvoita Metsähallitusta luovuttamaan alueeseen liittyvää käyttöoikeutta. Se vain antaa siihen mahdollisuuden – poikkeuksena pääsäännöstä, joka kieltää luovuttamisen. Siten Metsähallitus voi säädellä tukikohtien määrää erämaalain tarkoitusten mukaan.  </p>
<p>5)  Vanhoille käyttöoikeussopimuksettomille rakennuksille voidaan tehdä omistajan hakemuksesta käyttöoikeussopimukset, mikäli niiden kunto ja omistajat täyttävät seuraavat kriteerit:</p>
<p>1)  rakennus on rakennettu ennen erämaalain voimaantuloa (17.1.1991) 2)  rakennus on asumiskelpoinen 3)  rakennuksen omistaja on paikkakuntalainen 4)  omistaja käyttää rakennusta metsästyksen, kalastuksen tai keräilyn tukikohtana 5)  rakennukselle hankitaan kunnan myöntämä rakennuslupa.</p>
<p>Käyttöoikeussopimus tehdään aluksi viideksi vuodeksi, minkä jälkeen seuraavat sopimukset  voidaan tehdä kymmenen vuoden pituisina.</p>
<p>Niille omistajille, jotka saavat käyttöoikeussopimuksen, voidaan antaa lupa korjata rakennusta, muttei laajentaa sitä. Ennen korjausta omistajan on annettava Metsähallitukselle selvitys korjaussuunnitelmasta.</p>
<p>Käyttöoikeussopimuksella ei ole vapaata siirto-oikeutta. Käyttöoikeussopimus voidaan siirtää paikkakuntalaiselle henkilölle, joka käyttää rakennusta kotitarvekalastuksen, metsästyksen tai keräilyn tukikohtana. Perintönä tehtävä siirto edellyttää sitä, että henkilö on paikkakuntalainen ja rakennuksen käyttötarkoitus säilyy entisellään.</p>
<p>Ne rakennukset, jotka katsotaan asumiskelvottomiksi, jätetään luonnon hoidettaviksi. Mikäli joku alkaa korjata tällaista asumiskelvottomaksi luokiteltua rakennusta, on Metsähallituksen ryhdyttävä toimenpiteisiin rakennuksen poistamiseksi erämaa-alueelta. Samoin menetellään kaikkien uusien rakennusten osalta, joita erämaa-alueelle mahdollisesti rakennetaan.</p>
<p>Niiden asumiskelpoisten rakennusten osalta, joille ei löydy omistajaa tai joiden omistaja ei halua tehdä käyttöoikeussopimusta, Metsähallitus ryhtyy lainmukaisiin toimenpiteisiin rakennuksen poistamiseksi erämaa-alueelta.</p>
<p>Mikäli rakennuksen omistaja ei asu paikkakunnalla käyttöoikeussopimusta uudistettaessa ja  rakennukselle ei ole muuta paikkakuntalaista kriteerit täyttävää omistajaa, rakennus tulee purkaa.</p>
<p><em type="bold">Perusteet:</em> Rakennukset ovat olleet ja ovat vieläkin tärkeitä tukikohtia liikuttaessa tiettömässä erämaassa. Toisaalta tarpeettomaksi käyneiden rakennusten poistaminen lisää erämaisuutta. Käytäntö on sovittu Enontekiön kuntakohtaisessa yhteistyöryhmässä 19.10.1993. Enontekiöläisten tasapuolinen kohtelu: Pöyrisjärven erämaa-alueen hoito- ja käyttösuunnitelmassa (Metsähallitus 2006) esitettiin vastaavaa käytäntöä.  </p>
<p><em type="bold">14.3  Seuranta </em></p>
<p>Metsähallitus seuraa Tarvantovaaran erämaa-alueen käyttöoikeuksien vuokrausta ja luovutusta Ylä-Lapin luonnonvarasuunnitelmassa (Sandström ym. 2000) sekä Metsähallituksen ympäristö- ja laatujärjestelmässä sovituin mittarein, joista erämaa-alueelle sopivia ovat hakemukset ja niiden käsittelyajat sekä Enontekiön yhteistyöryhmän arviot.</p>
<p><em type="bold">15  Valvonta </em></p>
<p xml:lang="fkv"><em type="bold">15.1  Nykytila </em></p>
<p>Metsähallitus valvoo luonnonsuojelualueiden käyttöä viranomaisena ja alueiden haltijana. Metsähallituksen valvontatoiminnan koordinoinnista ja organisoinnista alueilla vastaavat erätarkastajat. Erätarkastajien toimivaltuudet perustuvat lakiin Metsähallituksen erävalvonnasta (1157/2005). Erävalvonta kuuluu myös poliisin ja rajavartioston virkatehtäviin.</p>
<p>Erätarkastajien toimenkuvaan kuuluu koordinoida valvontayhteistyötä yhteistyöviranomaisten ja Metsähallituksen oman henkilöstön kanssa. Valvontayhteistyöviranomaiset ovat pääasiassa poliisi, Rajavartiolaitos, tulli, TE-keskus, ympäristökeskus, kalastusalueet, riistanhoitoyhdistykset ja  riistanhoitopiiri. Osalle yhteistyöviranomaisten henkilöstöä on kirjoitettu Metsähallituksen  valvontakortti, joka antaa valtuudet tarkastaa toiminnan luvallisuuden valtion alueilla myös  vapaa-aikana. Metsähallituksen henkilöstö tekee luontovalvontaa oman työn ohessa omaan toimialaansa liittyen. Osa henkilöstöstä on perehtynyt erävalvontaan laajasti. Jokaisen velvollisuus on vähintäänkin ilmoittaa havaitsemistaan rikkeistä erätarkastajalle.</p>
<p>Valvonnan yhteistoimintaa tehdään käytännössä yhteisellä suunnittelulla, yhteispartioinnilla,  valvontatapahtumilla ja tietoja vaihtamalla. Toimintaa saadaan tehostettua yhteistoiminnalla  yhdistämällä resursseja ja kohdentamalla ne oikeisiin kohteisiin. Yhteistoiminnalla saadaan myös  näkyvyyttä valvontaan.</p>
<p>Valvonnalla on tärkeä ennaltaehkäisevä vaikutus rikosten ja luvattoman toiminnan ehkäisyyn. Metsähallituksen valvonnan tärkeät pääpainoalueet ovat Tarvantovaaran erämaa-alueella sekä laillisuuden että luvallisuuden valvonnassa seuraavat:</p>
<p type="listitem">•  metsästyksen, kalastuksen, erämaalain, luonnonsuojelulain ja maastoliikennelain valvonta</p>
<p type="listitem">•  suurpetoihin kohdistuvien laittomuuksien valvonta</p>
<p type="listitem">•  käyttöoikeus- ja vuokrasopimusten noudattaminen</p>
<p type="listitem">•  jäte- ja ympäristösuojelulakien säädöksien valvonta</p>
<p type="listitem">•  jokamiesoikeuksien valvonta</p>
<p type="listitem">•  luonnossa liikkuvien opastaminen kestävään ja ympäristötietoiseen luonnonkäyttöön</p>
<p type="listitem">•  uhanalaisten eläinlajien pesinnän tarkastus ja seuranta (mahdollisten häiriötekijöiden  valvonta).</p>
<p>Laajojen luonnonsuojelu- ja erämaa-alueiden valvonta kolmen (tilanne vuonna 2008) erätarkastajan voimin on erittäin haastava tehtävä, eikä onnistu ilman tehokasta yhteistyötä muiden toimijoiden kanssa. Metsähallituksen vakituisten erätarkastajien määrän lisääminen edellyttäisi lisärahoitusta. Ensisijainen keino alueiden valvonnan tehostamisessa on tällä hetkellä yhteistyön tiivistäminen ja nykyisten resurssien tarkka kohdentaminen. Nykyisellään rajavartiosto tarjoaa kiinteää yhteistyötä Metsähallituksen henkilöstöön, joilla on hyvä paikallistuntemus ja eri säädösten tuntemus.</p>
<p><em type="bold">15.2  Tavoitteet ja toimenpiteet </em></p>
<p type="listitem">•  Edellä mainittujen valvonnan pääpainoalueiden valvonta tulee saada järjestettyä Tarvantovaaran alueella toistuvaksi ja säännölliseksi.</p>
<p type="listitem">•  Tarvantovaaran erämaa-alueen valvontaresursseja pyritään lisäämään ensisijassa viranomaisvalvontayhteistyötä tehostamalla sekä Metsähallituksen oman henkilökunnan muun työn ohella tekemää valvontaa tehostamalla.</p>
<p type="listitem">•  Erätarkastaja vastaa valvonnan koordinoinnista ja organisoinnista yhteistyössä Metsähallituksen henkilöstön ja valvontaviranomaisten kanssa.</p>
<p xml:lang="fkv"><em type="bold">16  Resurssit ja aikataulu </em></p>
<p><em type="bold">16.1  Vuotuiset kustannukset </em></p>
<p>Metsähallituksen Lapin luontopalvelut vastaa erämaa-alueella virkistyskäytön palvelurakenteiden huollosta ja kunnossapidosta, erämaaluonnon suojelusta, suurpetojen sekä uhanalaisten eläin- ja kasvilajien seurannasta, riistakantojen seurannasta, kalavesien hoidosta, erävalvonnasta ja opastuksesta. Nämä vuotuiset yhteiskunnalliset tehtävät aiheuttavat kustannuksia yhteensä 17 000 euroa/vuosi. Lisäksi kustannuksia syntyy lupa-asioiden käsittelystä sekä suunnittelu- ja hallintotehtävistä. Kaikki nämä tehtävät on kustannettu verovaroin, ja niihin on osoitettu rahat valtion vuosibudjetissa.</p>
<p>Virkistyskäytön vuotuisiin kuluihin sisältyvät autiotupien polttopuu- ja jätehuolto sekä pienimuotoiset korjaukset. Samoin summaan sisältyy valtakunnallisten moottorikelkkaurien ylläpito, joka kuuluu vuodesta 2001 lähtien Metsähallituksen yhteiskunnallisiin virkistyspalvelutehtäviin.</p>
<p>Luonnonsuojelun kuluja ovat uhanalaisten lajien seurannat ja pesälaskennat, jotka työllistävät erämaa-alueella keväisin ja kesäisin yhteensä 1,25 henkilötyökuukautta vuodessa.</p>
<p><em type="bold">16.2  Investoinnit </em></p>
<p>Suunnitelmassa esitettäviä investointiluontoisia menoja on Kultimasta Salvasjärvelle kulkevan kesäuran kunnostaminen mönkijäpitkoksin ja -silloin. Uralle tarvitaan luonnon kulumisen ehkäisemiseksi mönkijäpitkosta tai vastaavaa ja kolme mönkijällä ylitettävissä olevaa siltaa. Uran kunnostamisen kokonaiskustannus on noin 55 000 euroa. Vuoden 2002 kevään ja kesän aikana Metsähallitus on kunnostanut uraa rakentamalla kaksi siltaa ja 120 m mönkijäpitkosta. Seuraavina kesinä mönkijäuraa on kunnostettu edelleen lisää, ja vuonna 2008 kunnostettavaa mönkijäpitkosta on jäljellä noin 200 m. Tavoitteena on vuoden 2009 aikana saada peruskorjaus valmiiksi.</p>
<p><em type="bold">17  Suunnitelman vaikutusten arviointi </em></p>
<p><em type="bold">17.1  Ympäristövaikutusten arviointi erämaasuunnittelussa  </em></p>
<p>Erämaiden hoito- ja käyttösuunnitelmien laatiminen ei kuulu niihin hankkeisiin, joista ns. <em type="bold">YVA</em>lain (Laki ympäristövaikutusten arviointimenettelystä 468/1994) perusteella tulee laatia  ympäristövaikutusten arviointi. Lain 5. luvussa, joka käsittelee <span type="quote">”yleistä selvitysvelvollisuutta”</span>, todetaan kuitenkin:  </p>
<p>Ympäristövaikutukset on selvitettävä ja arvioitava riittävässä määrin viranomaisen valmistellessa sellaisia suunnitelmia ja ohjelmia, joiden toteuttamisella saattaa olla merkittäviä  ympäristövaikutuksia, mutta joihin ei sovelleta 2 luvun säännöksiä arviointimenettelystä.</p>
<p>Varsinaiseen YVA-hankkeeseen verrattuna erämaasuunnittelussa on se ero, että hoito- ja käyttösuunnitelmissa riittää yhden vaihtoehdon – lopullisen esityksen – esittäminen. Tässä arvioidaan ympäristöministeriön ohjeen (Ympäristöministeriö 1998) mukaisesti kokonaisvaltaisesti suunnitelman esitysten vaikutuksia, tuodaan esiin niiden hyödyt ja haitat sekä perustellaan, miksi esityksiin on päädytty. Huomattava on, että työn alkaessa oli useita vaihtoehtoja. Niistä suunnitelman esitykset ovat vähitellen valikoituneet, muotoutuneet ja tarkentuneet erämaan käyttäjien kanssa käydyissä keskusteluissa.</p>
<p>Yleisenä arvioinnin lähtökohtana on se, että <em type="bold">ympäristövaikutuksia syntyy ainoastaan suunnitelman esityksistä ja suosituksista </em>– ts. asioista, joita suunnitelma muuttaa suunnittelua edeltäneestä tilanteesta. Siten jos jostakin erämaan käyttötavasta ei ole esitystä, ei suunnitelmalla ole siihen myöskään ympäristövaikutusta. Samoin jos erämaan käyttö on muuttumassa suunnitelmasta ja Metsähallituksesta riippumatta, ei muutoksen ympäristövaikutusta arvioida. </p>
<p>Suunnitelmalla <em type="bold">voi kuitenkin olla ympäristövaikutuksia ilman esityksiäkin</em><em type="italic">.</em> Siinä voidaan esimerkiksi tuoda esiin erämaasta uutta ja olennaista tietoa, joka vaikuttaa yleiseen mielipiteeseen, ja ohjaa siten päätöksentekijöitä. Tai esimerkiksi jos suunnitelmassa ei esitetä käytettyjen kesäaikaisten maastoliikenneurien rakenteiden ylläpitoa, voi ura levitä ja vähentää alueen luonnonarvoja ja erämaisuutta.  </p>
<p>Suunnitelmilta odotetaan yleensä konkreettisia hankkeita – kuten rakentamista, kaivamista,  luonnonvarojen käytön hyödyntämistä tms. Erämaa-alueiden hoidon ja käytön suunnittelussa ei yleensä ole näin, vaan monesti tilanne on juuri päinvastoin. Hoito- ja käyttösuunnitelmien lähtökohta on siten täysin erilainen kuin useimpien yksittäisten kehittämishankkeiden. Niillä <em type="bold">pyritään myönteisiin ympäristövaikutuksiin</em><em type="italic"> </em>toteuttamalla erämaalain (62/1991) tavoitteet – alueen erämaaluonteen säilyttäminen, saamelaiskulttuurin ja luontaiselinkeinojen turvaaminen sekä alueen monipuolisen käytön ja sen edellytysten kehittäminen.  </p>
<p>YVA-lain <span type="quote">”tavoitteena on edistää ympäristönäkökohtien huomioonottamista [ja] – – lisäksi edistää kansalaisten, yhteisöjen ja viranomaisten mahdollisuuksia osallistua suunniteluun sekä parantaa edellytyksiä sovittaa yhteen tavoitteita ja näkökantoja suunnitelmia ja ohjelmia valmisteltaessa”</span> (Ympäristöministeriö 1998). Metsähallitus on tietoisesti toteuttanut tätä tavoitetta koko hoito- ja käyttösuunnitelman laadinnan ajan kuulemalla paikallisen väestön ja sidosryhmien tietoja, näkemyksiä ja toiveita. Luvussa 1.3  <em type="bold">Suunnittelun organisointi</em> on tarkempi kuvaus osallistamisprosessista. </p>
<p><em type="bold">17.2  Suunnitelman ympäristövaikutukset </em></p>
<p>Suunnitelma perustuu kestävän kehityksen periaatteisiin pyrkien sovittamaan yhteen taloudellisia, sosiaalisia, kulttuurisia ja ekologisia tavoitteita. Seuraavassa tarkastellaan erikseen, miten suunnitelma vaikuttaa näihin tekijöihin.</p>
<p>17.2.1  Ekologiset vaikutukset</p>
<p>Selvitysten perusteella Tarvantovaaran erämaa-alueen luonnonsuojelullinen tila on tällä hetkellä hyvä, ja suunnitelman lähtökohtana on, että tämä hyvä tila pyritään säilyttämään. Hoito- ja käyttösuunnitelmalla pyritään sovittamaan yhteen erämaa-alueen eri käyttömuotojen tavoitteet ja toisaalta erämaalakiin (62/1991) sisältyvät luonnonsuojelun tavoitteet siten, että luonnonkäytön  aiheuttamat muutokset alueen erämaaluonteelle olisivat mahdollisimman vähäiset. Erityisesti luonnontilaisuuden turvaamiseksi ja edistämiseksi esitetyt toimenpiteet on kuvattu tarkemmin luvussa 5  <em type="bold">Luonnonsuojelu ja -hoito</em>. </p>
<p>Esitetyllä vyöhykejaolla ja sen mukaisella ohjauksella säilytetään suurin osa erämaasta mahdollisimman luonnontilaisena sekä turvataan uhanalaisten lajien esiintymät ja pesintä. Metsähallitus seuraa jatkuvasti harvinaisten ja uhanalaisten lajien esiintymistä ja lisääntymistä alueella (luku 5).</p>
<p>Erämaan luonnontilaisuuden säilyttämiseksi suunnitelmassa esitetään jatkettavaksi tiukkaa kesäaikaisten maastoliikennelupien myöntämiskäytäntöä. Ulkopaikkakuntalaisille näitä lupia ei pääsääntöisesti myönnetä – poikkeuksena esimerkiksi tutkimusprojektit. Poromiesten kesäaikaiseen maastoliikenteeseen suunnitelmassa ei puututa, sillä heillä on siihen lakisääteinen oikeus.</p>
<p>Seuranta ja valvonta ovat tärkeä osa suunnitelman tavoittelemien myönteisten ekologisten vaikutusten toteutumisessa. Tehokkaan seurannan avulla voidaan reagoida ajoissa alueen ekologisessa tilassa tapahtuviin ei-toivottuihin muutoksiin. Esimerkiksi kesäaikaisten maastoliikenneurien  kulumista seurataan, ja tarvittaessa rakennetaan mönkijäpitkoksia.</p>
<p>Suunnitelma yhdessä alueesta laadittavine perusselvityksineen voi lisätä yleisön kiinnostusta erämaata kohtaan. Opastuksella ja asianmukaisilla rakenteilla voidaan kuitenkin vähentää kävijöiden ympäristövaikutuksia, vaikka kävijämäärät lisääntyisivätkin. Jäte- ja polttopuuhuollolla vähennetään virkistyskäytön mahdollisia haitallisia vaikutuksia alueen luonnontilaisuuteen.</p>
<p>Vieraita kalalajeja ja erämaahan soveltumattomia kalakantoja ei suunnitelman esitysten mukaan tule istuttaa tai siirtää alueen vesiin. Vedet, joihin ei ole istutettu kaloja, jätetään vastaisuudessakin istutusten ulkopuolelle. Suunnitelman esitykset tukevat luontaisten kalakantojen elvyttämistä viime vuosikymmenien virheellisten siikaistutusten jäljiltä.</p>
<p>Poronlaidunten kunto Tarvantovaaran erämaa-alueella riippuu ensisijaisesti porotalouden sisäisistä järjestelyistä: poromääristä, laidunkierrosta ja käytännön laidunnustyön toteuttamisesta. Muiden maankäyttömuotojen vaikutus laidunten kuntoon erämaa-alueella on marginaalinen. Suunnitelmassa ei oteta kantaa suurimpaan kestävään poromäärään, koska se ei kuulu Metsähallituksen tehtäviin.</p>
<p>Riekon ansapyynnistä ja hillastuksesta koituvat ekologiset haitat ovat vähäisiä Tarvantovaaran erämaassa – lukuun ottamatta hillastukseen liittyvää kesäaikaista maastoliikennettä, jolle suunnitelma asettaa selkeät rajat.</p>
<p><em type="italic">Suunnitelman vaikutukset niihin luontotyyppeihin ja lajeihin, joiden perusteella alue on otettu Natura 2000 -suojelualueverkostoon  </em></p>
<p>Tarvantovaaran erämaa-alue kuuluu Natura 2000 -suojelualueverkoston alpiiniseen vyöhykkeeseen, johon EU:n komissio sen hyväksyi <em type="bold">Tarvantovaara</em>-nimisenä alueena (FI 1300118) luonto<em type="bold">SCI</em>-alueena sen sisältämien luontodirektiivin liitteiden I ja II määrittämien suojeltavien luontotyyppien sekä lajien perusteella. Luontotyypit ja lajit, joiden perusteella alue on otettu Natura 2000 -verkostoon, on kuvattu tämän suunnitelman luvussa 5. direktiivin (92/43/ETY) perusteella 22.12.2003. Tarvantovaaran erämaa-alue on otettu Natura 2000 -verkostoon </p>
<p>Tarvantovaaran kuuluminen Natura 2000 -suojelualueverkostoon merkitsee, että luonnonsuojelulain (1096/1996) 65. ja 66. §:ssä säädetyt oikeusvaikutukset ovat tulleet alueilla noudatettaviksi. Joten mikäli tietty hanke tai suunnitelma joko yksistään taikka tarkasteltuna yhdessä muiden hankkeiden tai suunnitelmien kanssa todennäköisesti merkittävästi heikentää niitä Natura-alueen luonnonarvoja, joiden perusteella alue on liitetty Natura 2000 -suojelualueverkostoon, on hankkeen toteuttajan arvioitava vaikutukset (LsL 65 §). Viranomainen ei saa myöntää lupaa eikä hyväksyä suunnitelmaa, jos vaikutusten arviointi- ja lausuntomenettely osoittavat, että hanke tai suunnitelma merkittävästi heikentää niitä Natura-alueen luonnonarvoja, joiden perusteella alue on liitetty Natura 2000 -suojelualueverkostoon (LsL 66 §). Edellä mainittu luonnonsuojelulain tarkoittama merkittävän heikentämisen kynnys ja sen kohdistaminen nimenomaan alueen Natura 2000 -verkostoon liittämisen perusteena oleviin luonnonarvoihin mahdollistaa yleensä alueen tavanomaisen käyttämisen, ellei esimerkiksi luonnonsuojelulakiin perustuvasta toteuttamisesta yksittäistapauksissa muuta johdu.</p>
<p>Tarvantovaaran erämaa-alueen toteutuskeinona on erämaalaki (62/1991). Erämaalaissa on määritelty tavoitteita, jotka ohjaavat alueen käyttöä, eikä Natura-päätös tuo tähän asiaan käytännössä mitään erityistä muutosta. Tämä on todettu myös valtioneuvoston päätöksessä (Valtioneuvoston päätös 1998) esimerkiksi kalastuksen, metsästyksen ja muiden luontaiselinkeinojen osalta.</p>
<p>Alueen nykyinen käyttö ei vaaranna niitä luontotyyppejä ja lajeja, joiden perusteella se on liitetty Natura 2000 -suojelualueverkostoon. Lisäksi suunnitelma turvaa Natura-verkoston luontotyyppien ja lajien säilymistä jatkossakin – muun muassa maastoliikenteen ohjauksella, asianmukaisella opastus- ja palveluvarustuksella, alueen luonnontilan seurannalla sekä valvonnalla.</p>
<p>Yhteenvetona voidaan todeta suunnitelman edistävän Tarvantovaaran erämaa-alueen ja samalla nimellä olevan Natura-alueen luonnonarvojen säilymistä. Suunnitelma on siten tärkeä osa Natura 2000 -verkoston toteutumista.</p>
<p>17.2.2  Sosiaaliset ja kulttuuriset vaikutukset</p>
<p>Kaikilla ympäristövaikutuksilla on sosiaalinen ulottuvuus. Usein luontoon ja rakennettuun ympäristöön kohdistuvat vaikutukset ilmenevät välillisesti sosiaalisina vaikutuksina. Sosiaalisia vaikutuksia arvioidaan, jotta voitaisiin selventää ja ennakoida paikallisten ihmisten elämänlaadulle ja alueen kehitykselle aiheutuvia muutoksia, arvioida ja ennustaa yhteisön ja alueen kykyä sopeutua muuttuviin olosuhteisiin, arvioida muutosten merkitystä eri osapuolten kannalta, ottaa huomioon ja sovitella hankkeesta aiheutuvia ristiriitoja sekä suunnitella haittojen vähentämistä ajoissa ja tietoisesti. Sosiaalisia vaikutuksia tarkasteltaessa on tärkeää selvittää myös sitä, keihin vaikutukset kohdistuvat. (Ympäristöministeriö 1998)</p>
<p>Tarvantovaaran erämaa on korostuneesti paikallisten ihmisten erämaa, jonne suuntautuu suhteellisen vähän luontomatkailua. Näin ollen suunnitelmassa korostuu paikallisen väestön porotalouden ja muiden luontaiselinkeinojen harjoittamisen edellytysten sekä saamelaiskulttuurin turvaaminen. Hoito- ja käyttösuunnitelmassa ei rajoiteta paikallisen väestön elinkeinonharjoittamis- mahdollisuuksia verrattuna nykytilanteeseen. Paikallisen väestön kotitarvemetsästys, -kalastus ja  -keräily sekä polttopuunotto saavat jatkua kuten ennen suunnitelmaakin.</p>
<p><em type="italic">Luontaiselinkeinojen turvaamisen lähtökohdat </em></p>
<p>Suomen perustuslaissa (731/1999) turvataan kaikille suomalaisille elinkeinonharjoittamisen vapaus, josta säädetään tarkemmin laissa elinkeinon harjoittamisen oikeudesta (122/1919) sekä maankäyttölaeissa (kuten laissa 1378/2004 ja asetuksessa Metsähallituksesta, maastoliikennelaissa 1710/1995, poronhoitolaissa 848/1990, metsästyslaissa 615/1993 ja kalastuslaissa 286/1982). Erämaalain (62/1991) yleisperusteluissa todetaan: ”Erämaa-alueilla ei ole tarkoitus rajoittaa nykyisiä nautintaoikeuksia” (HE 42/1990). Metsähallituksen on näin ollen erämaasuunnittelussa otettava huomioon kaikkien paikallisten ihmisten lakisääteiset oikeudet porotalouden ja muiden luontaiselinkeinojen harjoittamiseen.</p>
<p>Tarvantovaaran erämaa-alue sijaitsee saamelaisten kotiseutualueella. Suunnitelma mahdollistaa saamelaisille perustuslaissa turvatun oikeuden ylläpitää ja kehittää omaa kieltään ja kulttuuriaan myös erämaa-alueella.</p>
<p><em type="italic">Vaikutukset porotalouteen </em></p>
<p>Poronhoitolain (848/1990) mukaisesti Käsivarren paliskunnan on tehtävä porotalouden käytännön järjestelyt hallinnollisella alueellaan. Metsähallitus ei siten ohjaa – eikä voi ohjata, kuka saa harjoittaa porotaloutta erämaa-alueella. Metsähallitus sopii käytännön asioiden toteuttamisesta – mm. porotaloustukikohtien perustamisesta ja sijoittamisesta suunnitelman esitysten mukaan – aina  paliskunnan, ei yksittäisten henkilöiden kanssa. Käsivarren paliskunnan peruslinjan mukaisesti suunnitelmassa esitetään rakennelmien ja kämppien keskittämistä pääsääntöisesti jo olemassa olevien rakennusten ja rakennelmien yhteyteen. Suunnitelma mahdollistaa poroaitojen ja merkityn  moottorikelkkauran linjausten tarkistukset maastossa – edellyttäen, että paliskunta puoltaa hanketta. Metsähallituksen hallintaan siirtyvien kämppien käytöstä neuvotellaan paliskunnan kanssa.  Luontaiselinkeinotukikohtien osalta Metsähallitus kuulee aina paliskuntaa sekä tarvittaessa Enontekiön kalatalousneuvottelukuntaa ja riistanhoitoyhdistystä.</p>
<p>Porotalouden näkökulma on suunnitelmassa otettu huomioon läpäisyperiaatteella – toisin sanoen suunnitelma ei sisällä sellaisia esityksiä, jotka heikentäisivät porotalouden harjoittamisedellytyksiä. Porotalouden edellytyksiä ei kuitenkaan suunnitelmalla pyritä parantamaan siten, että nämä parannukset toisivat merkittäviä rajoituksia muille erämaan vakiintuneille ja lakisääteisille käyttömuodoille. Suunnitelma turvaa porotalouden harjoittamisen edellytykset vähintäänkin samalla tasolla kuin nykyisin. Syrjävyöhyke kattaa yli 90 % erämaan pinta-alasta. Myös loppu (alle 10 %) eli virkistysvyöhyke on suurimman osan vuotta lähes täysin porotalouden käytössä. Virkistysvyöhykkeellä liikkuminen ei suunnitelman mukaan saa merkittävästi haitata poroja eikä alueen muuta eläimistöä. Safari- ja ohjelmapalveluyrittäjät, jotka rikkovat sääntöjä, menettävät lupansa ja/tai heille ei myönnetä uutta lupaa seuraavalle kaudelle. Motorisoidun liikkumisen ohjaamisella käytetyille urille, tiukalla lupapolitiikalla, tehokkaalla valvonnalla ja keskitetyllä virkistyskäytön infrastruktuurilla (reiteillä, rakenteilla ja asianmukaisella opastuksella) ohjataan suurin osa virkistyskävijöistä porotaloudelle tärkeiden alueiden ulkopuolelle.</p>
<p>Suunnitelmassa esitetyllä vyöhykkeistämisellä – yhdistettynä tehokkaaseen valvontaan – turvataan poronhoidon harjoittamisedellytysten ja siten saamelaiskulttuurin perustan säilyminen pitkällä aikavälillä: laajoille alueille ei rakenneta mitään, ja maastoliikennelupia urien ulkopuolelle myönnetään rajoitetusti. Koko erämaa on poronhoitoaluetta vastaisuudessakin, ja suurimman osan vuotta sinne suuntautuu erittäin vähän muuta käyttöä. Kevään moottorikelkkasesongin ulkopuolella virkistyskäyttö on hyvin vähäistä, ja sesonkinakin se keskittyy Metsähallituksen valtakunnallisille moottorikelkkaurille.</p>
<p>Maksullinen matkailutoiminta on suunnitelmassa rajattu pienimuotoiseksi ja luvanvaraiseksi. Yrittäjiltä, jotka eivät noudata annettuja ohjeita, voidaan perua lupa kesken matkailukautta ja olla myöntämättä sitä lainkaan seuraavalle kaudelle. Moottorikelkkailuun enontekiöläisillä on kotikuntansa alueella lakisääteinen oikeus. Omaehtoiseen koiravaljakkotoimintaan Metsähallitus ei nykyisellään voi puuttua muutoin kuin tupien käytön osalta, sillä omatoiminen koiravaljakkoajelu luetaan jokamiehenoikeudeksi. Samoin on asia maastopyöräilyn ja ratsastuksen kohdalla. Näitä kulkutapoja pyritään kuitenkin opastuksen ja valistuksen keinoin ohjaamaan olemassa oleville reiteille ja urille, ja tästä on suunnitelmassa suositus.</p>
<p>Myös koiralla metsästäminen voi aiheuttaa menetyksiä porotaloudelle. Suunnitelman mukaan erämaahan ei pääsääntöisesti tule perustaa ulkopaikkakuntalaisille tarkoitettuja koirametsästysalueita, ja metsästysalueista neuvotellaan paliskunnan kanssa. Näin toimien pidetään hallittuina koirista porotaloudelle ja alueen muille käyttäjille koituvat haitat.</p>
<p>Metsähallituksen autiotuvat on ensisijaisesti tarkoitettu omin voimin liikkuville retkeilijöille, mutta suunnitelman esitysten mukaisesti poromiehet ja muut paikkakuntalaiset voivat alueella liikkuessaan myös tukeutua tupiin.</p>
<p>Metsähallitus seuraa jatkuvasti petoeläinkantojen kehitystä ja raportoi asutuista kotkan reviireistä ja lentokykyisistä poikasista ympäristöministeriöön. Muiden petojen raportoinnista vastaa Riista- ja kalatalouden tutkimuslaitos. Kotkan osalta korvaukset porotaloudelle maksaa ympäristöministeriö ja maasuurpetojen porotaloudelle aiheuttamat vahingot maa- ja metsätalousministeriö.</p>
<p><em type="italic">Vaikutukset muihin luontaiselinkeinoihin </em></p>
<p>Mm. maankäyttöä ja maastoliikennettä ohjaamalla suunnitelma turvaa luontaiselinkeinojen harjoittamisen vähintään samalla tasolla kuin erämaalain (62/1991) voimaan tullessa. Metsähallitus ei rakenna rakennuksia uusiin paikkoihin tai tee uusia kesä- ja talvikulkureittejä, ja alue säilyy tiettömänä. Kulkua ohjataan siten, että ulkopaikkakuntalaiset voivat ilman paikkakuntalaista opasta moottorikelkkailla vain moottorikelkkaurilla. Kesäaikana pääsääntöisesti vain paikkakuntalaiset voivat liikkua alueella maastoajoneuvoilla, ja hekin vain rajoitetusti. Suunnitelmassa on varattu luontaiselinkeinojen harjoittajille mahdollisuus tukikohdan saamiseen erämaa-alueelle. Lisäksi suunnitelma mahdollistaa paikallisten ihmisten polttopuunsaannin ja sitä kautta turvaa osaltaan luontaiselinkeinojen harjoittamista.</p>
<p><em type="italic">Vaikutukset virkistyskäyttöön </em></p>
<p>Olemassa olevien palvelurakenteiden ylläpitäminen ja huolto sekä luonnontilaisen virkistysympäristön turvaaminen tukevat osaltaan matkailuun perustuvaa elinkeinotoimintaa. Suunnitelman vaikutuksia luonnon monipuolisen käytön edistämistavoitteeseen on toiston välttämiseksi käsitelty tarkemmin taloudellisten vaikutusten alla, vaikka matkailulla ja siitä saatavalla toimeentulolla on toki myös merkittäviä sosiaalisia ja kulttuurisia vaikutuksia erityisesti työllistävyyden kautta.</p>
<p><em type="italic">Vaikutukset saamelaiskulttuuriin </em></p>
<p>Korkeimman hallinto-oikeuden päätöksen edellyttämissä lakisääteisissä neuvotteluissa,  saamelaiskäräjien, ympäristöministeriön ja Metsähallituksen välillä käydyissä keskusteluissa sekä saamelaiskäräjien ja ympäristöministeriön neuvottelussa 2.10.2003 on päädytty tämän luvun osalta siihen, että saamelaiskäräjät on kulttuuri-itsehallintolakia (974/1995) toteuttavana elimenä  oikea taho laatimaan erämaa-alueiden ja muiden laajojen pohjoisten suojelualueiden hoito- ja käyttösuunnitelmien sosiaalisten, kulttuuristen ja taloudellisten vaikutusten arvioinnin siltä osin, kuin tarkastellaan suunnitelman vaikutuksia saamelaisiin. Saamelaiskäräjien arviointiosuus on suunnitelman liitteenä (Liite 1).</p>
<p>17.2.3  Taloudelliset vaikutukset</p>
<p>Suomen erämailla on kansantaloudellinen imagomerkitys. Kansainvälisten suojeluvelvoitteiden toteuttamisessa erämailla on tärkeä osansa muun muassa laaja-alaisuutensa vuoksi. Suunnitelman taloudellisten vaikutusten tarkastelu lähtee kuitenkin aluetalouden näkökulmasta. Koko maan talouteen suunnitelmalla ei ole kovin suurta merkitystä, sillä koko maan kannalta tärkeät ratkaisut</p>
<p type="listitem">– kuten kaivostoiminnan ohjaus – on sisällytetty jo erämaalakiin (62/1991).</p>
<p>Suunnitelma perustuu kestävän kehityksen periaatteisiin pyrkien sovittamaan yhteen taloudellisia, sosiaalisia, kulttuurisia ja luonnonarvoja. Se, miten tämä yhteensovittaminen on tehty, vaikuttaa käytännössä suunnitelman taloudellisiin vaikutuksiin. Taloudelliseen kestävyyteen pyrittäessä keinoiksi esitetään luontomatkailun rakenteiden ja opastuksen ylläpitoa, ympäristöä säästävään ja paikallistaloutta tukevaan opastustoimintaan panostamista sekä luontaiselinkeinojen edellytysten turvaamista.</p>
<p>Kuten sosiaalisten ja kulttuuristen vaikutusten arvioinnin yhteydessä todettiin, suunnitelmassa ei rajoiteta paikallisen väestön elinkeinonharjoittamismahdollisuuksia verrattuna nykytilanteeseen. Tämän vuoksi suunnitelmalla ei ole taloudellisia vaikutuksia alueen elinkeinoihin, vaan jos elinkeinojen kannattavuus muuttuu, se tapahtuu jostakin muusta syystä.</p>
<p>Alueen vetovoimaisuuden säilyttäminen ylläpitämällä palvelurakenteita ja luonnontilaisuutta tuo välillisesti tuloja paikallisille matkailuyrittäjille (esim. vene- ja lentokuljetukset, kaupat, majoitus, opastustoiminta). Lisäksi se, että matkailuyrittäjille varataan mahdollisuus tilapäisiin tukikohtiin alueella, turvaa osaltaan matkailuun perustuvaa elinkeinotoimintaa.</p>
<p>Metsähallituksen kautta alueen virkistys- ja luonnonsuojelutehtävät työllistävät Enontekiön kunnassa suoraan noin 3 henkilötyökuukauden verran vuosittain.</p>
<p>Lainsäädännön (mm. maastoliikennelain 1710/1995, porotalouden ja luontaiselinkeinojen  rahoituslain 45/2000, metsästyslain 615/1993, kalastuslain 286/1982 jne.), sosiaalipolitiikan, markkinoiden ja valvonnan muutokset vaikuttavat merkittävästi eri elinkeinojen kannattavaan harjoittamiseen sekä sitä kautta myös erämaiden käyttöön. Mutta koska näihin seikkoihin ei  suunnitelmalla voida vaikuttaa, on katsottu, ettei ole mielekästä suorittaa seikkaperäistä tai laajaa  taloudellisten vaikutusten analyysiä. Metsähallitusta koskevat välittömät yhteiskunnalliset  kustannusvaikutukset on esitetty suunnitelman luvussa 16  <em type="bold">Resurssit ja aikataulu</em>.  </p>
<p><em type="italic">Vaikutukset porotalouteen </em></p>
<p>Suunnitelma ei heikennä porotalouden edellytyksiä nykyisestä. Tarvantovaaran erämaa-alue kattaa 14 % Käsivarren paliskunnan pinta-alasta, ja tämän perusteella siellä voidaan arvioida laiduntavan ainakin osan vuotta arviolta 2 000 lukuporoa. Teuraiden määrä paliskunnassa on viime vuosina vaihdellut välillä 600–1 000, liha-arvoltaan 76 320 eurosta reiluun 127 200 euroon. Suunnitelmassa korostetaan porotalouden harjoittamisen merkitystä Käsivarren paliskunnan poromiehille, jotka myös saavat merkittävän osan perheidensä elannosta harjoittamistaan luontaiselinkeinoista. Porotalous on erämaassa nykyisin ainoa perinteinen luontaiselinkeino, jonka harjoittaja voi saada siitä pääosan toimeentulostaan.</p>
<p>Varomaton moottorikelkkailu etenkin loppukeväällä häiritsee jossain määrin porotaloutta hajottamalla tokkia ja laukottamalla kantavia vaatimia. Tästä koituu ylimääräisiä kustannuksia porotaloudelle.</p>
<p>Rakenteiden ja merkittyjen reittien niukkuus sekä suunnitelman mukainen tiukka lupapolitiikka rajoittavat virkistyskäyttäjien liikkumista suurimmassa osassa erämaata ja erityisesti porotaloudelle tärkeillä laidunalueilla, mikä tukee porotaloutta. Poronhoitajat tukeutuvat alueella liikkuessaan Metsähallituksen autiotupiin, varsinkin hiljaisena aikana eli lokakuusta maaliskuulle. Myös tämä käytäntö on tietyin ehdoin – varsinkin useamman vuorokauden käytön osalta – vahvistettu suunnitelmassa. Suunnitelman esitysten ja suositusten toimeenpano turvaa porotalouden harjoittamisen edellytykset myös tulevaisuudessa.</p>
<p><em type="italic">Vaikutukset virkistyskäyttöön </em></p>
<p>Luontomatkailu ja maksullinen ohjelmapalvelutarjonta muodostavat tärkeän osan paikallisten  ihmisten toimentulosta. Suurin osa Enontekiön matkailutulosta kertyy kuitenkin muualta kuin Tarvantovaaran erämaa-alueelta. Pienimuotoisena ohjattu liiketoiminnallinen luontomatkailu sopii erämaalain (62/1991) tavoitteiden mukaisesti Tarvantovaaran erämaa-alueelle. Suunnitelman  esitysten mukainen vyöhykkeistäminen sekä sen mukainen infrastruktuuri- ja lupapolitiikka turvaavat perinteiset elinkeinot ja paikkakuntalaisten oikeudet, mikä tukee erämaa-alueen lähikylien asuttuina pysymistä.</p>
<p>Suunnitelmassa luodaan selkeät pelisäännöt liiketoiminnalliselle ja moottoroidulle luontomatkailulle, millä edistetään elinkeinon kehittymistä, työllistämismahdollisuuksia ja hyväksyttävyyttä porotalouden ja muiden luontaiselinkeinon harjoittajien keskuudessa. Tällöin kaikkien  tahojen yhteisenä intressinä on erämaaresurssin turvaaminen mahdollisimman luonnontilaisena.</p>
<p>Erämaan virkistyskäytön taloudelliset vaikutukset heijastuvat ennen kaikkea matkailutuloina ja työpaikkoina, oppaiden palkkoina, ohjelmapalvelu-, lupa-, majoitus- ja myyntituloina Metsähallitukselle, paikallisille yrityksille ja liikennöitsijöille sekä veromarkkoina ja säästöinä Enontekiön kunnalle.</p>
<p>Rajavartiolaitokselta Metsähallituksen hallintaan mahdollisesti siirtyvien kämppien käyttötarkoituksen muuttaminen esitetyn vyöhykejaon pohjalta tukee myös ohjatun, pienimuotoisen luontomatkailun harjoittamisen edellytyksiä alueella ottaen porotalouden edut huomioon. Suunnitelman näiden esitysten toteuttaminen merkitsee lisätoimeentulomahdollisuuksia luontaiselinkeinonharjoittajille ja muille paikkakuntalaisille mm. oppaina. Korkealuokkaiset pienten ryhmien täyden palvelun matkailupaketit sopivat hyvin Tarvantovaaran erämaa-alueelle, turvaavat saamelaiskulttuurin säilymistä, ovat kestävän kehityksen mukaisia ja hyödyttävät aluetaloutta erityisesti suuren työllistävyytensä vuoksi.</p>
<p><em type="bold">17.3  Yhteenveto ja johtopäätökset </em></p>
<p>Metsähallitus noudattaa suunnittelussa kaikkia voimassa olevia lakeja ja asetuksia sekä pyrkii olemaan esityksissä oikeudenmukainen. Erämaasuunnittelun lähtökohtana on erämaalaki (62/ 1991) ja sen mukainen määritelmä erämaista. Metsähallitus tunnustaa saamelaisten perustuslailliset oikeudet kulttuurinsa mukaisten elinkeinojen harjoittamiseen kotiseutualueellaan.  Tarvantovaaran erämaassa korostuvat porotalouden ja luontaiselinkeinojen sekä saamelaiskulttuurin turvaaminen. Tarvantovaaran erämaa-alueella on tärkeä merkitys etenkin lähikylien asukkaiden toimeentulolle, kulttuurille ja virkistykselle.</p>
<p>Tarvantovaaran erämaa-alueen hoito- ja käyttösuunnitelma ei merkittävästi muuta tilannetta alueen käytön ja erämaaluonteen osalta. Suunnitelman pääpaino onkin erilaisten uhkien torjumisessa ja niihin varautumisessa, jotta erämaalain päätavoitteet eli tavoiteltavat ympäristövaikutukset  toteutuvat myös pitkällä tähtäimellä. Suunnitelma pyrkii säilyttämään nykyiset elinkeinot, turvaamaan niiden edellytykset ja luomaan uusia kestäviä luontomatkailumahdollisuuksia. Vyöhykkeistäminen on keskeisin työkalu virkistyskäytön ja luontomatkailun kanavoimisessa siten, että erämaa säilyy erämaana myös tulevaisuudessa. Suunnitelma ei aiheuta olennaisia muutoksia Enontekiön kulttuuriseen, sosiaaliseen ja terveydelliseen tilanteeseen verrattuna tilanteeseen vuonna 1991, erämaalain astuttua voimaan. Näin ollen suunnitelman esitykset edistävät osaltaan maankäyttö- ja rakennuslain (132/1999) sekä kyseiseen lakiin perustuvan valtioneuvoston periaatepäätöksen valtakunnallisista alueidenkäyttötavoitteista asettamien tavoitteiden toteutumista.</p>
<p>Luonnonsuojelun näkökulmasta suunnitelman esitykset edistävät Tarvantovaaran erämaa-alueen ja samalla nimellä olevan Natura-alueen luonnonarvojen säilymistä.</p>
<p>Hoito- ja käyttösuunnitelmassa asetetaan alueen hoidolle ja käytölle tavoitteet, periaatteet ja  rajoitteet. Suunnittelun yhteydessä tehty alueen nykytilanteen kartoittaminen mahdollistaa tavoiteltavien ympäristövaikutusten toteutumisen seurannan tulevaisuudessa. Metsähallituksen Enontekiön kuntaa koskevalla yhteistyöryhmällä ja Käsivarren paliskunnalla on keskeinen rooli seurannassa. On tärkeää, että paikalliset asukkaat ja muut sidosryhmät voivat osallistua suunnitelman toteutumisen seurantaan ja että heillä on mahdollisuus vaikuttaa suunnitelman lisäksi sen toteuttamiseen. Valvonta on olennainen osa suunnitelman esitysten toimeenpanoa ja seurantaa.</p>
<p xml:lang="est">LIITE 1. 1(18)</p>
<p><em type="bold">Saamelaiskäräjien arvio suunnitelman vaikutuksista saamelaiskulttuuriin ja arvion vaikutukset suunnitelman sisältöön </em></p>
<p>Tässä liitteessä on saamelaiskäräjien arvio kokonaisuudessaan, ja osaa saamelaiskäräjien arviosta on kommentoitu myös lausuntoyhteenvedossa.</p>
<p>Saamelaiskäräjien arvion perusteella suunnitelmaan tehdyt merkittävimmät muutokset:</p>
<p type="listitem">•  täydennetty lukua 3  <em type="bold">Hoidon ja käytön tavoitteet</em> </p>
<p type="listitem">•  lisätty uuden Metsähallitus-lain (1378/2004) tuomat muutokset</p>
<p type="listitem">•  lisätty suunnitelmaan luku 3.5  <em type="bold">Saamelaiskulttuurin turvaaminen</em>, jossa on käsitelty myös  saamelaisten kestävän kehityksen ohjelma sekä yhdenvertaisuuslaki. </p>
<p xml:lang="est">LIITE 1. 2(18)</p>
<p xml:lang="deu">ARVIO</p>
<p xml:lang="nno">29.6.2007                   Dnro: 386/D.a.6/07</p>
<p xml:lang="smn">Metsähallitus, erämaasuunnittelu PL 36, 99801 Ivalo</p>
<p>Asia: Saamelaiskäräjien arvio Tarvantovaaran  erämaan hoito ja käyttösuunnitelman   vaikutuksista saamelaisten kulttuuriin</p>
<p>Saamelaiskäräjien hallitus päätti kokouksessaan 12.6.2007 lausua asiakohdassa tarkoitetuksi  arvioksi seuraavaa. Arvion perustana on Metsähallituksen laatima Tarvantovaaran erämaan  hoito- ja käyttösuunnitelma (<em type="italic">suunnitelma)</em>. </p>
<p>Suunnitelmaa on muutettu niiltä osin, mistä voitiin sopia Saamelaiskäräjien ja  Metsähallituksen välillä viranomaisneuvotteluissa 17.12.2002.</p>
<p><em type="italic">1. Oikeudelliset lähtökohdat, kestävyys ja käsitteet </em></p>
<p>Suunnitelmasta puuttuu erityisesti Metsähallitusta koskevan lain kokonaisuudistuksen myötä  Metsähallitukselle asetettu velvoite turvata toiminnassaan saamelaisten kulttuurin  harjoittamisen edellytykset, mihin myös yhdenvertaisuuslaki velvoittaa. Metsähallituksen  tehtävät ja yhteiskunnalliset velvoiteet on otettu suunnitelman perustaksi vanhentuneesta  lainsäädännöstä. Korjaamalla pelkästään lainsäädäntöä ei korjaannu koko suunnitelma</p>
<p>Vyöhykkeistäminen</p>
<p>Erämaan alueen <em type="italic">vyöhykkeistäminen</em> syrjävyöhykkeeksi ja virkistyskäyttövyöhykkeeksi ei  toimi, koska saamelaisten kulttuurimuotoon kuuluvien elinkeinojen kanssa kilpailevaa  liiketoimintaa sallitaan hoito- ja käyttösuunnitelman mukaan myös syrjävyöhykkeellä. </p>
<p><em type="italic">Saamelaiskäräjät</em> on jo suunnitelmaa koskevissa neuvotteluissa ympäristöministeriön kanssa  tuonut esille sen, että vyöhykkeistämisen perustaksi esitetyssä lain 7 §:n yksityiskohtaisessa  perustelussa ei sanota mitään vyöhykkeistämisestä, vaan <span type="quote">”alueen eri osiin”</span> jakamisella  viitataan lähinnä metsäalueiden jakamiseen hoito- ja käyttösuunnitelmassa luonnontilaisiin ja  luonnonmukaisesti käsiteltäviin metsäalueisiin (ks HE 42/1990 s.13) . Tarvantovaaran erämaa- aluella ei ole metsiä, joten näiltä osin vyöhykkeistäminen ei ole perusteltua. Muilta osin  vyöhykkeistäminen ei perustu erämaalakiin perusteluineen, joten suunnitelman <span type="quote">”pysyväksi  tarkoitetulla päälinjalla”</span> ja suunnitelman <span type="quote">”tavoitteella”</span> tältä osin ei ole suunnitelmassa  väitettyä tukea laissa tai sen perusteluissa. </p>
<p>Lain tavoitteiden yhteensovittaminen</p>
<p>Erämaalain (62/1991) 1 §:n tavoitteiksi todetaan 1) alueen erämaisuuden säilyttäminen 2)  saamelaiskulttuurin turvaaminen 3) luontaiselinkeinojen turvaaminen ja 4) alueen  monipuolisen käytön ja sen edellytysten kehittäminen.</p>
<p xml:lang="est">LIITE 1. 3(18)</p>
<p>Suunnitelmassa tavoitteessa jätetään sanomatta lain perustelujen mukainen suunnitelman ja  erämaalain päätavoite, joka on <em type="italic">saamelaiskäräjien</em> mielestä eri maankäyttömuotojen  <em type="italic">yhteensovittaminen</em> ympäristönsuojeluun – eikä pelkästään käyttäjäryhmien kesken.  Erämaalain 7 §:n yksityiskohtaisten perustelujen mukaan: ”Erämaa-alueen käytön suunnittelu  on ensi sijassa ympäristönsuojelun ja muiden eri maankäyttömuotojen yhteensovittamista.”  Lain tärkein tavoite on 1 ja 4 §:n yksityiskohtaisten perustelujen mukaan erämaa-alueiden  erämaaluonnon säilyttäminen mahdollisimman muuttumattomana ja luonnontilaisena.  </p>
<p>Erämaalakia koskevan hallituksen esityksen pääasiasiallisen sisällön mukaan porotalouden ja  muiden luontaiselinkeinojen sekä retkeilyn mahdollisuudet tulevat lain voimaan tulon myötä  paranemaan tai säilyvät ainakin entisellään eli vuoden 1991 tilanteen tasolla.  <em type="italic">Saamelaiskäräjien</em> mielestä lähtökohdaksi asetettu toimintojen yhteensovittaminen  käyttäjäryhmien kesken johtaa väistämättä siihen, että kunnalle verotuloa tuottavat toiminnat  kuten matkailun ja kaivostoiminnan edistäminen, asetetaan Metsähallituksen <span type="quote">”osallistuvassa  suunnittelussa”</span> etusijalle ja lain päätavoitteena oleva ympäristönsuojelu jää toisarvoiseen  asemaan. Käyttäjäryhmien kannalta vyöhykkeistäminen puolestaan merkitsee sitä, että  parempaa verotuloa tuottaville toiminnoille varatuilla alueilla poronhoidolle välttämättömät  toimintaedellytykset heikkenevät ja lakkaavat ja pelkästään saamelaisten harjoittama  poronhoito joutuu väistymään näiltä alueilta lain tarkoituksen vastaisesti. </p>
<p>Perutuslaki ja kansainväliset sopimukset huomioon ottaen suunnitelman pitäisi  <em type="italic">saamelaiskäräjien</em> mielestä  johtaa päinvastaiseen tulokseen eli saamelaisten kulttuurimuotoon  kuuluvien elinkeinojen turvaamiseen ja niiden edistämiseen. Saamelaiset ovat Suomessa  alkuperäiskansa, jolla on oma kieli ja kulttuuri. Perustuslaki turvaa saamelaisille  alkuperäiskansana oikeuden ylläpitää ja kehittää omaa kieltään ja kulttuuriaan (PL 17.3 §)  näitä seikkoja koskevan itsehallinnon perustalta saamelaisten kotiseutualueella siten kuin laissa  säädetään (PL 121.4 §). Tarvantovaaran erämaa-alue kuuluu kokonaisuudessaan saamelaisten  kotiseutualueeseen. Perustuslain kulttuuri-käsite sisältää myös saamelaisten kulttuurin  aineellisena perustana olevan perinteisen maankäytön kuten poronhoidon, kalastuksen ja  metsästyksen harjoittamisen. Perustuslain tarkoituksena on turvata pysyvästi saamelaisten  asema alkuperäiskansana lainsäädännön, hallinnon ja taloudellisten toimenpiteiden avulla.  Julkisella vallalla on perustuslain (PL 22 §) mukainen velvollisuus huolehtia saamelaisten  perusoikeuksien ja ihmisoikeuksien toteutumisesta. Tarvittaessa saamelaisten kulttuurimuotoa  tulee perustuslain perustelujen mukaan turvata positiivisin erityistoimenpitein. </p>
<p>Saamelaisten kulttuuriin kuuluvien elinkeinojen harjoittamista suojaa lisäksi saamelaisten  osalta YK:n ihmisoikeussopimukset kuten kansalaisoikeuksia ja poliittisia oikeuksia koskevan  yleissopimuksen 27 artikla, joka on Suomessa voimassa laintasoisesti. Artiklan määräys  edellyttää YK:n ihmisoikeuskomitean tulkinnan mukaan, että taloudelliset toimenpiteet  suunnitellaan ja sopeutetaan siten, että saamelaisten elinkeinojen kuten poronhoidon  taloudellinen kannattavuus säilyy. (Länsman ja muut v. Suomi, valitus no 511/1992)</p>
<p>Viimeksi YK:n talous- ja sosiaalineuvoston taloudellisia, sosiaalisia ja sivistyksellisiä  oikeuksia käsittelevä komitea lausui Suomen määräaikaisraportin käsittelyssä huolensa siitä,  että vaikka sopimusvaltio onkin pyrkinyt ratkaisemaan kysymyksen maanomistuksesta ja –</p>
<p xml:lang="est">LIITE 1. 4(18)</p>
<p>käytöstä saamelaisten kotiseutualueella, kysymyksen ympärillä vallitseva oikeudellinen  epävarmuus vaikuttaa kielteisesti saamelaisten oikeuteen ylläpitää ja kehittää heidän  perinteistä kulttuuriaan ja elämäntapaansa, erityisesti poronhoitoa. Komitea totesi myös, että  saamelaisten kotiseutualueen maaoikeuskysymyksen ratkaisemattomuus on toistaiseksi estänyt  Suomea ratifioimasta itsenäisten maiden alkuperäis- ja heimokansoja koskevaa ILO:n  yleissopimusta N:o 169. Ehdotuksissaan ja suosituksissaan komitea kehotti sopimusvaltiota  toteuttamaan kaikki tarvittavat toimet, joilla varmistetaan, että metsänhakkuut ja muu toiminta,  joita yksityiset tällä hetkellä harjoittavat saamelaisten kotiseutualueella, eivät rajoita  saamelaisten oikeutta ylläpitää ja kehittää perinteistä kulttuuriaan ja elämäntapaansa, erityisesti  poronhoitoa, eivätkä heidän taloudellisten, sosiaalisten ja sivistyksellisten oikeuksien käyttöä.  Lisäksi komitea kehotti sopimusvaltiota – neuvotellen asiasta tiiviisti kaikkien osapuolten  kanssa, saamelaiskäräjät mukaan lukien – löytämään asianmukaisen ratkaisun kysymykseen  maanomistuksesta ja –käytöstä saamelaisten kotiseutualueella sekä ratifioimaan pikaisesti  itsenäisten maiden alkuperäis- ja heimokansoja koskevan ILO:n yleissopimuksen N:o 169.  (YK:n TSS-komitean 28 istunto 30.4.-18.5.2007. Yleissopimuksen 16 ja 17 artiklan mukaisesti annettujen sopimusvaltioiden raporttien käsittely: SUOMI. (E/C.12/CO/FIN/5, 18.5.2007)</p>
<p>Vuoden 2005 alussa voimaan tulleen Metsähallituslain (1378/2004) mukaan Metsähallituksen  yhteiskunnallisena velvoitteena on saamelaisten kotiseutualueella sovittaa hallinnassaan  olevien luonnonvarojen hoito, käyttö ja suojelu siten, että saamelaisten kulttuurin  harjoittamisen edellytykset turvataan (4.2 §). Säännös toteuttaa perustuslakia saamelaisten  alkuperäiskansan kulttuurin harjoittamisen osalta (PL 17.3 §) Tähän perustuslakiin  perustuvaan tehtävään viitaten eduskunnan perustuslakivaliokunta totesi esitystä koskevassa  lausunnossaan (PeVL 38/2004 vp), että saamelaisten kulttuuriin kuuluvat perinteisten  elinkeinojen kuten poronhoito, kalastus ja metsästys lisäksi myös niiden nykyaikaiset  soveltamismuodot.</p>
<p>Eräänä keinona näihin tavoitteisiin pääsemiseksi on saamelaisten osalta vuonna 2004 voimaan  tullut yhdenvertaisuuslaki (21/2004), joka koskee 2 §:n 1 kohdan mukaan itsenäisen ammatin  tai elinkeinon harjoittamisedellytyksiä ja elinkeinon tukemista. Laki, joka koskee myös  Metsähallitusta, pyrkii tosiasiallisen yhdenvertaisuuden saavuttamiseen tarvittaessa <em type="italic">positiivisen  erityiskohtelun</em> keinoin kuten lain 7.2 §:stä ilmenee. </p>
<p>Kestävyys luonnon käytössä ja käytön ohjauksessa</p>
<p>Kolmantena suunnitelman tavoitteena on <em type="italic">kestävyys erämaa-alueella</em>. Kestävyydellä  tarkoitetaan sitä, että luonnon käytössä ja sen ohjauksessa tulee ottaa huomioon taloudelliset,  sosiaaliset, ekologiset ja kulttuuriset näkökohdat. </p>
<p>Saamelaiskäräjillä on vuodesta 1998 lähtien ollut yhdessä ympäristöministeriön kanssa  valmisteltu ja saamelaiskäräjien hyväksymä saamelaisten kestävän kehityksen ohjelma.  Tarvantovaaran suunnitelmassa on käytetty hyväksi tätä ohjelmaa.</p>
<p>Saamelaiskäräjät hyväksyi kuitenkin 28.2.2006 yhdessä ympäristöministeriön kanssa  valmistelemansa ”<em type="italic">Saamelaisten kestävän kehityksen ohjelman 2006</em>”, joten suunnitelma  perustuu vanhentuneeseen ohjelmaan. Vuoden 2006 ohjelman keskeisenä lähtökohtana on se,  </p>
<p xml:lang="est">LIITE 1. 5(18)</p>
<p>että saamen alkuperäiskansalla ja Suomen valtaväestöllä on erilainen kulttuuri ja kieli. Saamen  alkuperäiskansan kulttuuri perustuu siihen, minkä luonto itse vuosittain kasvattaa ihmisen  hyödynnettäväksi laajojen alueiden ekstensiivisenä maankäyttönä. Valtaväestön kulttuuri  puolestaan on lähtökohdiltaan intensiivistä maankäyttöä alueiden luonnontilan muuttamiseksi  rakentamalla <span type="quote">”raivaamalla”</span> ja viljelemällä. <em type="italic">Näistä lähtökohdista molempien kansojen –  saamen alkuperäiskansan ja Suomen valtaväestön - kulttuureilla on erilaiset kestävän  kehityksen kriteerit.</em> Pääväestön kulttuurissa luonnon kestävä käyttö tähtää tulevien  sukupolvien tarpeiden tyydyttämiseen. Saamelaiskulttuurin harjoittaminen puolestaan  edellyttää luonnon käyttöä kestävästi joka vuosi paliskunnan, porokylän tai muun saamelaisen  paikallisyhteisön käyttöalueella sijaitsevassa järvessä, puupaikassa, hillasuolla, riekkometsällä,  hirvipaikassa jne niin, että seuraavan vuoden elämisen edellytykset turvataan (on säästetty)  luonnon tuoton kokonaisuudesta, vaikka luonnonolosuhteet olisivat tuolloin huonommatkin. </p>
<p><em type="italic">Kestävän kehityksen kansallisesta arviosta</em> (s. 99-100) ilmenee, että saamelainen kulttuuri  sisältää kaikki kestävän kehityksen ulottuvuudet: ekologisen, taloudellisen ja sosiaalisesti  kestävän kehityksen. Saamelaisten kulttuuri ei kuitenkaan ole kestävällä perustalla, koska sen  kaikkiin ulottuvuuksiin kohdistuu valtaväestön kulttuurista lähteviä uhkia. (Kestävän  kehityksen kansallinen arvio. Suomen ympäristö 623. Helsinki 2003) </p>
<p>Suomen kestävän kehityksen toimikunnan työssä valmistui keväällä 2006 pääministeri Matti  Vanhasen johdolla Kansallinen kestävän kehityksen strategia ”<em type="italic">Kohti kestäviä valintoja.  Kansallisesti ja globaalisti kestävä Suomi</em>” (Valtioneuvoston kanslian julkaisuja 5/2006).  Strategia mukaisesti luonnonvarojen kulttuurinen merkitys huomioon ottaen ”Luodaan  menettely, jolla <em type="bold">Saamelaisten</em> kestävän kehityksen ohjelman linjauksia otetaan huomioon  saamelaisten kotiseutualueen luonnonvarapolitiikassa ja maankäytön suunnittelussa.” (s. 18 ja  69).  </p>
<p>Valtioneuvosto hyväksyi 14.12.2006 <em type="italic">periaatepäätöksen kansallisen kestävän kehityksen  strategiasta.</em> Sen mukaisesti ”…kansallisen kestävän kehityksen politiikan   johdonmukaisuuden ja pitkäjänteisyyden varmistamiseksi hallinnossa ja sen yhteistyössä  muiden toimijatahojen  kanssa ryhdytään panemaan toimeen kansallisen kestävän kehityksen  strategiaa ’<em type="bold">Kohti kestäviä valintoja. Kansallisesti ja globaalisesti kestävä Suomi. </em></p>
<p><em type="italic">Saamelaiskäräjien</em> mielestä suunnitelma noudattaa jossain määrin pääväestön kestävän käytön  periaatteita. Saamelaisten kestävän kehityksen edellytykset on otettu hoito- ja  käyttösuunnitelmaan vanhentuneesta ohjelmasta.  </p>
<p>Lähtötilanteen ajankohta</p>
<p>Hoito- ja käyttösuunnitelman arvioiden lähtökohtana on pidettävä erämaalain voimaan tuloa.  Lain tarkoittamien seikkojen on tullut toteutua koko sen voimassaolon ajan, vaikka  suunnitelmaa ei ole vielä (2007) vahvistettu. Esimerkiksi erämaalakia koskevan hallituksen  esityksen pääasiasiallisen sisällön mukaan <em type="italic">porotalouden ja muiden luontaiselinkeinojen sekä  retkeilyn mahdollisuuden tulevat lain voimaan tulon myötä paranemaan tai säilyvät ainakin  entisellään</em> eli vuoden 1991 tilanteen tasolla. </p>
<p xml:lang="est">LIITE 1. 6(18)</p>
<p>Paikallinen väestö</p>
<p>Paikallinen käyttäjäkunta on varsin heterogeenistä niin etnisesti, kulttuurisesti, ammatillisesti  kuin elämäntavallisestikin. Paikallisen väestön väljä käsite, joka käytännössä sisältää erilaisia  ryhmiä paikallisista maanomistajista ja ulkokuntalaisista koiratarhanomistajista perinteisiä  elinkeinojaan harjoittaviin saamelaisiin, aiheuttaa haittaa ja vahinkoa saamelaisväestölle ja  poronhoidolle, joiden edut poikkeavat eniten tai ovat ristiriidassa muun käyttäjäkunnan etujen  kanssa. Käsitettä käytettäessä eri ryhmien eriävät tarpeet häivytetään ja niiden huomioon  ottaminen väistetään. Erämaasuunnittelun tämä lähtökohta, joka ei tunnusta käyttäjien erilaisia  oikeudellisia ja taloudellisia lähtökohtia ja erilaisia tarpeita ei voi olla niin laajasti hyväksytty  kuin sen esitetään olevan.</p>
<p>Saamelaiskäräjien asema neuvotteluosapuolena ja seurannassa</p>
<p>Saamelaiskäräjistä annetun lain 9 §:n ja Metsähallituslain 4 §:n 2 momentin mukaista  saamelaiskäräjien kuulemista ja sen kanssa neuvottelemista Tarvantovaaran erämaa-aluetta  koskevissa esityksissä, suosituksissa ja suunnitelman seurannassa ei ole otettu huomioon  läpikäyvästi. Saamelaisten etuja ja oikeuksia koskevien asioiden ja elinkeinojen valvonta ja  itsehallinto kuuluvat kuitenkin lain mukaan juuri saamelaiskäräjille. Kun saamelaiskäräjillä on  lisäksi mahdollisuus valittaa koko suunnitelman vahvistamista koskevasta päätöksestä, olisi  saamelaiskäräjät tullut mainita kuulemis- ja neuvotteluosapuolena läpi koko suunnitelman.</p>
<p xml:lang="fkv"><em type="italic">2. Erämaasuunnittelun epäkohtia </em></p>
<p>Yleistä</p>
<p><em type="italic">Saamelaiskäräjien</em>  arvion lähtökohtana on, että poronhoito, metsästys ja kalastus muodostavat  saamelaisten kulttuurin keskeisen materiaalisen perustan, joka on lainsäädännön mukaisesti  turvattava Tarvantovaaran erämaan hoito- ja käyttösuunnitelmassa. Tämän oikeudellisen  lähtökohdan huomioon ottaminen suunnitelmassa on velvoittava suhteessa erämaasuunnittelun  käytäntöihin.  </p>
<p>Arviossa tarkastellaan saamelaisten kulttuurin turvaamisvelvoitteen toteutumista  Metsähallituksen tavassa tulkita ja noudattaa lakia Tarvantovaaran erämaa-alueen hoito- ja  käyttösuunnitelmassa. Tarkastelu edellyttää osin laajennetun näkökulman huomioon ottamista,  jossa myös Metsähallituksen yleisiä toimintaperiaatteita ja –linjauksia on käsiteltävä siinä  määrin kuin ne määrittelevät ja ohjaavat erämaasuunnittelua. Näihin toimintalinjauksiin,  tulkintoihin ja arvoihin sisältyy seikkoja, jotka voivat olla ristiriidassa saamelaisten oikeuksien  kanssa tai johtaa toimintamalleihin, jotka eivät tue tai haittaavat saamelaiskulttuurin  materiaalisten edellytysten toteutumista.</p>
<p>Metsähallituksen erämaasuunnittelun perusvikana on <em type="italic">saamelaiskäräjien</em> mielestä se, että  suunnittelu on lähtökohdiltaan ekologis-ekonomista, epäjuridista ja etnosentristä.  Suunnittelussa on mukana lukuisia pääväestöä edustavia sidosryhmiä, joiden poliittinen  </p>
<p xml:lang="est">LIITE 1. 7(18)</p>
<p>painoarvo – eivätkä oikeudelliset ja ympäristöön vaikuttavat seikat - määrää pitkälle  suunnitelman oikeudelliset ja kestävyyteen liittyvät arviot.</p>
<p>Tavallisesti matkailun lisääntyminen ja kaivostoiminnan  edistäminen katsotaan  suunnitelmassa väistämättömäksi. Matkailun tieltä voidaan syrjäyttää yleisoikeusperustaiset,  saamelaisille kulttuurisina perusoikeuksina turvatut perinteiset elinkeinot kuten poronhoito,  kalastus ja metsästys sivuuttamalla niiden harjoittamisen edellytykset. Pääväestön kannalta  kehitys on jokseenkin  kestävää aina, koska saamelaiskulttuurin häviäminen alueelta ei vaikuta  tulevia sukupolvia ajatellen alueen taloudelliseen hyödyntämiseen pääväestön hyväksi  kaivostoiminnan tai talvimatkailuun avulla. Matkailun edistämistä perustellaan lisäksi sillä,  että elinkeinoa harjoittavat myös saamelaiset. Peruste on kestämätön, koska massamatkailu ei  ole osa saamelaisten alkuperäiskansan kulttuuria, vaan merkitsee saamelaisille kulttuurin  menettämistä, vaikka aineellinen hyvinvointi lisääntyisikin.</p>
<p>Jos asiaan vaikuttava oikeudellinen arviointi tai kestävyyteen vaikuttava arviointi on puuttunut   aluksi Metsähallituksen valmistelemasta suunnitelmaluonnoksessa, katsotaan  suunnittelukäytännössä tavallisesti riittäväksi, että huomautusten johdosta puuttuvat  säännökset tai oikeuskäytäntö otetaan suunnitelmaan jälkikäteen ilman, että nämä lisäykset  millään tavalla muuten vaikuttaisi suunnitelman linjoihin ja sisältöön. Tältä perustalta on  erämaasuunnitelmiin rakennettu keskeiset käsitteet kuten erämaalakiin perustumaton ja  matkailun saavuttamia asemia turvaava vyöhykejaotus, maastoliikennelakiin perustumaton  maastoliikenneura, metsähallituslakiin ja erämaalakiin perustumaton käsite luontomatkailun  kehittäminen, maastoliikennelain kanssa ristiriidassa oleva virkistyskäyttö-käsite ja lakiin  perustumaton paikallisen väestön <span type="quote">”oikeus”</span> maastoliikennelupaan.</p>
<p>Suunnittelun ongelmat lainsäädännön osalta</p>
<p>Erämaasuunnitelma on rakennettu lainsäädännön perustalle, joka useilta osin on 2000-luvulla  muuttunut kuten Metsähallituslain ja yhdenvertaisuuslain osalta. Suunnitelman valmistumisen  aikaankin voimassa ollutta lainsäädäntö on tulkittu – toisinaan virheellisesti – siten, että se  tukisi esitettyjä ratkaisumalleja.</p>
<p>Metsähallitus korostaa etnistä neuraalisuuttaan maankäytössä. Poronhoidon osalta  suunnitelmassa ei tarvitsisi olla etnisesti neutraali, vaan turvata sitä Metsähallituslain  edellyttämällä tavalla saamelaisten kulttuuriin kuuluvana elinkeinona. Suunnitelmassa on  jäänyt huomaamatta, että esimerkiksi porotalouden ja luontaiselinkeinojen rahoituslaki  (45/2000) tekee jo lain tavoitteissa saamelaisten kotiseutualueella eron sekä  saamelaiselinkeinojen ja laissa säädettyjen muiden luontaiselinkeinojen välillä että  saamelaisten ja muiden luontaiselinkeinonharjoittajien välillä. Lain tavoitteet edellyttävät  <em type="italic">lain mukaisissa toimenpiteissä kiinnitettäväksi erityistä huomiota saamelaisten mahdollisuuksiin  ylläpitää ja kehittää kulttuurimuotoonsa kuuluvia elinkeinoja</em> saamelaisten kotiseutualueella.  Saamelaisten positiivisen erityiskohtelun mahdollisuus perustuu lisäksi yhdenvertaisuuslakiin  kuten edellä on todettu. Yhdenvertaisuuslain lähtökohtana on puolestaan se, että positiivinen  erityiskohtelu – kuten saamelaisten osalta – on tietyissä tapauksissa kuten saamelaisten  poronhoidon osalta lain sallimaa. </p>
<p xml:lang="est">LIITE 1. 8(18)</p>
<p>Suunnittelukäytännön ongelmat</p>
<p>Metsähallitus on käyttänyt erämaasuunnitelman teossa laajaa osallistavaa käytäntöä, mikä on  merkinnyt sitä, että kaikki, jotka katsovat itsensä osapuoliksi ovat voineet lausua mielipiteensä. Suunnitelma on laadittu demokraattisella päätöksellä vieden läpi ne asiat, joita enemmistö on  kannattanut. Saamelaisten osuus Enontekiön väkiluvusta on viidennes. On selvää, että  enemmistödemokratiassa heidän näkemyksensä ei kuulu. Suunnitelman laaja paikallinen  hyväksyntä ei siten merkitse sitä, että sillä olisi Saamelaiskäräjien ja Käsivarren paliskunnan  hyväksyntää.</p>
<p>Metsähallituksen lakisääteisiin velvollisuuksiin kuuluu kuitenkin uuden metsähallituslain 4 § 2  momentin perustelujen mukaan nimenomaan neuvottelut saamelaiskäräjien kanssa. Muu  osallistava käytäntö suunnittelussa on lähinnä politiikkaa, jolla ei <em type="italic">saamelaiskäräjien</em> mielestä  tulisi olla nykyisen kaltaista merkitystä suunnitelmaa laadittaessa. </p>
<p>Yleisessä suunnittelukäytännössä on ongelmallisinta ollut se, että osallistavasta käytännöstä  huolimatta Metsähallituksella on ollut hyvin hallitseva asema suunnittelussa (Heikkilä 2000,  Heikkilä 2003, Raitio 2000). Erämaasuunnittelun keskeisistä peruslähtökohdista ei ole voitu  päästä yksimielisyyteen suunnitteluprosessin aikana, kuten monipuolisen käytön periaatteesta,  sen vaikutuksista saamelaisten luonnon käytölle, alueen käytön priorisoinnista, eri  käyttömuotojen välisistä ristiriidoista sekä käytön ja suojelun välisistä ristiriidoista erämaalain  tavoitteissa. Nämä seikat ovat erittäin keskeisiä erämaasuunnitelman tavoitteiden toteutumisen  kannalta, eikä niitä ole tarkasteltu myöskään itse hoito- ja käyttösuunnitelmassa, vaan  suunnitelma lähtökohtineen on usein esitelty varsin ongelmattomana mallina. Käytännössä eri  luonnonkäyttömuotojen välillä vallitsee keskenään varsin ristiriitaisiakin tarpeita ja etuja,  joiden erittely, käsittely ja ratkaiseminen on Tarvantovaaran erämaasuunnitelmassa jäänyt  kesken.</p>
<p><em type="italic">Saamelaiskäräjät</em> toteaa lisäksi, ettei suunnitelmia tulisi laatia ennen kuin taustalla olevat perustavat maa- ja vesioikeuskysymykset on ratkaistu. Oikeuskanslerin esityksestä  oikeusministeriölle on <span type="quote">”omaisuuden suojaa”</span> koskevana kysymyksenä selvitettävänä ” mahdollinen saamelaisten omistusoikeus” sekä yksityisoikeudelliselta kannalta että ILO:n  alkuperäiskansasopimuksen määräysten kannalta. (OKa K 9/1999 vp s. 45) Eduskunnan  perustuslakivaliokunta on saamelaisten kotiseutualueen valtionmaata  koskevassa  lausunnossaan (29/2004 vp) todennut, että tutkimuksen mukaan valtion omistusoikeus on kyseenalainen (Kaisa Korpijaakko-Labba), kun taas lapinkylän osakkailla on ollut  omistusoikeus veromaihinsa kuten kalavesiin, pyyntipaikkoihin ja laidunmaihin (Juhani  Wirilander). Oikeusministeriössä on keväällä 2006 valmistunut julkisoikeudelliselta perustalta  lainsäädännöllinen luonnos, jonka tarkoitus on täyttää ILO:n alkuperäiskansasopimuksen 169  vaatimukset saamelaisten maahan, veteen, luonnonvaroihin ja perinteisiin elinkeinoihin  kohdistuvien oikeuksien osalta. </p>
<p>YK:n ihmisoikeuskomitea, joka tulkitsee KP-sopimuksen noudattamista, on Suomea  koskevissa loppupäätelmissään vuonna 2004 (17) pahoitellut sitä, että se ei ole saanut selvää  vastausta saamelaisten oikeuksista alkuperäiskansana (perustuslain 17 § 3 momentti)  yleissopimuksen 1 artiklan osalta. Komitea toisti huolestuneisuutensa epäonnistumisesta</p>
<p xml:lang="est">LIITE 1. 9(18)</p>
<p>ratkaista kysymys saamelaisten maanomistuksesta ja niistä monista julkisista ja yksityisistä  maankäyttötavoista, jotka vaikuttavat saamelaisten elinkeinoihin – erityisesti poronhoitoon –  vaarantaen näin heidän kansallisen kulttuurinsa ja elämäntapansa ja täten heidän  identiteettinsä. Ihmisoikeuskomitean suosituksen 17 kohdan mukaan: ”Sopimusvaltion olisi  saamen kansaan liittyen nopeasti ryhdyttävä päättäväisiin toimiin saadakseen aikaan soveliaan  ratkaisun maaoikeuskiistassa ottaen riittävällä tavalla huomioon tarpeen säilyttää saamelaisten  identiteetti yleissopimuksen 27 artiklan mukaisesti. Tällä välillä sopimusvaltiota pyydetään  pidättäytymästä kaikista toimista, jotka saattaisivat vaikuttaa kielteisellä tavalla ennakolta  saamelaisten maaoikeuskysymysten ratkaisemiseen.”</p>
<p>Näihin lähtökohtiin liittyen tarkastellaan seuraavassa, missä määrin saamelaisten  mahdollisuudet oman kulttuurinsa harjoittamiseen ovat lain tarkoituksen mukaisesti säilyneet  vai ovatko ne heikentyneet erämaalain säätämisen jälkeen ja missä määrin Tarvantovaaran  hoito- ja käyttösuunnitelma vaikuttaa saamelaisten kulttuurinturvan toteutumiseen.</p>
<p><em type="italic">3. Metsähallitusta koskevat muutokset erämaalain säätämisen jälkeen </em></p>
<p>Otsikko liittyy Metsähallituksen luonteessa, toimintaperiaatteissa ja toimintatavassa  tapahtuneisiin muutoksiin erämaalain säätämisen jälkeen. Oltuaan erämaalain säätämisen  aikaan Metsähallituslain (264/1991) mukainen <span type="quote">”valtion laitos”</span> Metsähallitus muuttui lailla  (1169/1993) valtion liikelaitokseksi vuonna 1993. Tällöin siitä muodostettiin  liiketoimintayksikköpohjainen tiimiorganisaatio. Yhtiön eri tulosalueilla ja  tytäryhtiöillä on  oma maan kattava organisaatio ja ne ovat tulosvastuulliset. Samalla Metsähallitus-konsernin  toiminta määriteltiin <em type="italic">monihyödyketuotannoksi</em>, jonka kulmakiviä ovat mm. metsätalous ja  virkistyspalveluiden tuottaminen. Virkistyspalveluilla tarkoitetaan sekä yhteiskunnallisia  palveluja yleisen virkistyskäytön edistämiseksi että maksullisia luontopalveluja ja  luontomatkailun edistämistä. </p>
<p>Erämaasuunnitelmaa rasittaa Metsähallituksen lain mukainen liiketaloudellinen rooli, jota  pyritään koko ajan <span type="quote">“neutraloimaan”</span> sallimalla matkailuun liittyvä yksityinen liiketoiminta ja mahdollisuus sen lisäämiseen Metsähallituksen rakennuksissa, virkistyskäyttövyöhykkeellä ja  myös syrjävyöhykkellä. Sekä Metsähallituksen oma toiminta että yksityinen liiketoiminta  tapahtuu saamelaista poronhoitoa, kalastusta, metsästystä ja muuta maankäyttöä heikentäen  ristiriitaisesti perustuslain 17.3 §:n ja Metsähallituslain 4.2 §:n kanssa.</p>
<p>Villi Pohjola –niminen tulosalue, sittemmin tytäryhtiöksi eriytetty, harjoittaa luontomatkailuun  perustuvaa liiketoimintaa kilpaillen muiden luontomatkailua järjestävien yritysten ja  paikallisten luontopalveluiden tuottajien kanssa erämaa-alueista. Käytännössä tämä tarkoittaa  sitä, ettei Metsähallitus ole täysin neutraali toimija, vaan se ajaa samalla omia liiketaloudellisia  etujaan, vaikka Ylä-Lapissa tulostavoitteita onkin mukautettu enemmän paikallisia olosuhteita  vastaaviksi. Osan lupamyynnitään Metsähallitus on siirtänyt paikallisille yrittäjille. Näin  saamelaisille perusoikeutena turvattujen kalastuksen, metsästyksen ja poronhoidon  harjoittamisedellytysten toteutuminen jäi osittain riippumaan Metsähallituksen lupamyynnin  määrästä ja ehdoista.</p>
<p xml:lang="est">LIITE 1. 10(18)</p>
<p>Metsähallituksen Ylä-Lapin luonnonhoitoalue on myös lakkautettu, mikä on samalla  lakkauttanut saamelaisten kotiseutualueella aluejohtajalle aikaisemmin kuuluneen tehtävän  sovittaa yhteen Metsähallituksen toiminnat ja saamelaisten perinteisten elinkeinojen  harjoittaminen. Toimivallan siirtyminen saamelaisten kotiseutualueelta Rovaniemelle ja  Tikkurilaan poistaa saamelaisten kotiseutualuetta koskevista ratkaisuista sen  asiantuntemuksen, joka aikaisemmin oli Ylä-Lapin luonnonhoitoalueen aluejohtajalla.</p>
<p>Metsähallitusta koskeva lainsäädäntö on <em type="italic">saamelaiskäräjien</em> mielestä jo rakenteellisesti  heikentänyt saamelaisten kulttuurin harjoittamista erämaalain voimassaolon aikaan.  Saamelaiskulttuuria koskeva Metsähallituksen turvaamisvelvoite uudessa metsähallituslaissa ei  ole vielä vaikuttanut positiivisesti saamelaisten asemaan Käsivarren erämaa-alueella. </p>
<p><em type="italic">4. Tarvantovaaran erämaan hoito- ja käyttösuunnitelma </em></p>
<p xml:lang="est">Maastourat</p>
<p>Metsähallitus on tulkinnut erämaalain ja maankäyttö- ja rakennuslain (MRL) välistä suhdetta  siten, että se on viranomaisena velvollinen ottamaan huomioon Tunturi-Lapin seutukaavan  alueen hoidon ja käytön suunnittelussa. Erämaalaki on kuitenkin MRL:iin verrattuna  erityislaki, joka tavallisen lakien ensijaisjärjestyksen mukaan menee MRL:n edelle. Tämä  merkitsisi – toisin kuin Metsähallitus on asiaa tulkinnut – esimerkiksi sitä, että esimerkiksi  Palojärveltä Kilpisjärvelle kulkevaa, ja poronhoitoalueet pahoin pirstovaa - maastoliikenneuraa  ei tarvitsisi maakuntakaavan vuoksi merkitä erämaasuunnitelmaan.</p>
<p>Maastoliikennelaki ei tunne metsähallituksen maastouria, jotka paitsi ohjaavat myös yleensä  edistävät maastoliikennettä ilman haitasta ja vahingosta määrättävää korvausta saamelaisten  elinkeinoille kuten poronhoidolle. <em type="italic">Saamelaiskäräjät</em> katsoo, että maastoliikenneurat joilla on  suunnitelman mukaan sallittua koirasafaritoiminta, moottorikelkkasafaritoiminta,  moottorikelkkojen testiryhmätoiminta ja rajoittamaton valtakunnallinen uralupakelkkailu ovat  sopimattomia Tarvantovaaran erämaa-alueella, jossa ne aiheuttavat ympäristöönsä laaja- alaisesta haittaa saamelaisten poronhoidolle ja heikentävät merkittävästi alueen saamelaisten  poronhoitoon perustuvan kulttuurin harjoittamista. </p>
<p>Sen jälkeen kun Palojoesta Kilpisjärvelle kulkeva maastoliikennelain mukainen  maastoliikennereitti on olemassa, tulisi <em type="italic">saamelaiskäräjien</em> mielestä Palojärven-Kilpisjärven  maastoliikenneura poista erämaasuunnitelmista. Ura pirstoo poronhoitoalueet ja halkoo  erämaa- ja suojelualueita siihen ekologista kehitystä heikentäen. Olisi matkailun kannalta  riittävää, että maastoliikennereitiltä olisi Norjaan päin nykyiset pohjois-eteläsuuntaiset  <span type="quote">”pistourat”</span>.<em type="italic"> </em> </p>
<p>Virkistyskäyttö ja luontomatkailu</p>
<p>Erämaasuunnittelun kannalta Metsähallituksen liikelaitosluonne on merkinnyt mm. sitä, että <em type="italic">virkistyskäytöstä </em>on tullut uusi suunnittelun peruslohko, jolla on keskeinen asema  Metsähallituksen toiminnassa, ja jonka luonnonkäytölliset tarpeet pyritään turvaamaan.  Virkistyskäyttöä ei ole mainittu erämaalain tavoitteissa, joissa mainitaan alueen monipuolisen  </p>
<p xml:lang="est">LIITE 1. 11(18)</p>
<p>käytön turvaaminen. Virkistyskäyttö on Metsähallituksen oma perustelematon tulkinta  erämaalaista. Toinen Metsähallituksen erämaa-alueisiin liittämä käsite on <em type="italic">luontomatkailu</em>, joka  on erämaalaille vieras käsite. </p>
<p>Jokamiehen oikeuteen perustuvana virkistyskäytön muotona ei voida <em type="italic">saamelaiskäräjien  </em>mielestä pitää esimerkiksi liikkumista luonnossa moottorikelkalla, joka on maastoliikennelain  (1710/1995) alaista, maanomistajan luvanvaraista toimintaa sekä paikallisen väestön että  muulta tulevien osalta, mistä tarkemmin jäljempänä (luvussa Maastoliikenne). Maastoliikenne,  jota erityislakina säätelee maastoliikennelaki, ei oikeudellisestikaan voine olla  virkistyskäyttöä, koskapa maastoliikennelain 1 §:n tarkoituksena on muun ohella <em type="italic">ehkäistä  haittoja, joita yleiselle virkistyskäytölle aiheutuu moottorikäyttöisten ajoneuvojen  käyttämisestä maastossa</em>. </p>
<p>Moottorivoimalla tapahtuva virkistyskäyttö kilpailee merkittävällä tavalla muutenkin  taloudellisen kannattavuuden äärirajoilla toimivan poronhoidon kanssa viimeisistä erämaisista  alueista, eivätkä niiden edut ole välttämättä yhteen sovitettavissa. Saamelaisporomiesten  ansiotaso on pysyvästi alle EU-Suomen köyhyysrajan eli alle puolet väestön keskimääräisestä  tulotasosta (KM 2001:14 s. 103). Käsivarren paliskunnan tilattomat saamelaiset eivät voi saada  tulonlisää tilansakaan tuotosta kuten alueen suomalaisväestö yleensä.</p>
<p>Maastoliikenteeseen perustuvaa kehitystä silmällä pitäen erämaa-alue on vyöhykkeistetty,  millä järjestelyllä ei ole virkistyskäytön osalta erämaalakiin nojautuvaa perustaa.  Erämaasuunnitelmassa esitetyt maastoliikenteeseen perustuvan virkistyskäytön  toimintalinjaukset tulevat <em type="italic">saamelaiskäräjien</em> mielestä kärjistämään poronhoidon ja  virkistyskäytön välisiä konflikteja entisestään. On selvää, että laajamittainen motorisoitu  virkistyskäyttö tai koiravaljakkotoiminta eivät ole myöskään alueen erämaisuuden  säilyttämisen tavoitteen mukaista toimintaa.  </p>
<p>Erämaasuunnittelussa vallalla oleva ideologia, jonka mukaisesti <em type="italic">kaikkien edut pyritään  turvaamaan erämaa-alueella</em>, johtaa virheelliseen politiikkaan pinta-alaltaan suhteellisen  suppeilla erämaa-alueilla, joilla vallitsee kilpailu eri luonnonkäyttömuotojen kesken.  Saamelaisten oman kulttuurin kannalta tämä merkitsee sitä, että saamelaisten  luonnonkäytölliset erityistarpeet (alkuperäiskansana) alistetaan yleisten  luonnonkäyttötarpeiden, kuten virkistyskäytön, alaisiksi. Lisääntyvä virkistyskäyttö yhdessä  muun paikallisen väestön luonnonkäytön kanssa sekä mahdollisten muiden  luonnonkäyttömuotojen kanssa kaventaa merkittävästi saamelaisten oman kulttuurin  harjoittamisen mahdollisuuksia erämaa-alueella. Kyse on silloin siitä, että poronhoidon,  kalastuksen ja metsästyksen ja sitä kautta saamelaiskulttuurin harjoittamisen mahdollisuuksia  tietoisesti heikennetään. Tämä on esimerkki kansalaisten yhdenvertaisen kohtelun  noudattamatta jättämisestä. </p>
<p>Saamelaisten kulttuuriset oikeudet alkuperäiskansana <em type="italic">tuli suunnitelman valmistelussa ottaa  erikseen huomioon metsähallituslain,  erämaalain, poronhoidon ja luontaiselinkeinojen  rahoituslain, yhdenvertaisuuslain ja KP-sopimuksen 27 artikla mukaan</em>. Yhdenvertaisuuslaki  (21/2004), joka perustuu EU:n neuvoston kahteen direktiiviin on entisestään selkiyttänyt asiaa.  Myös Metsähallitus on laatinut lain 4 §:n mukaisen yhdenvertaisuussuunnitelman. Eduskunnan  </p>
<p xml:lang="est">LIITE 1. 12(18)</p>
<p>työelämä- ja tasa-arvovovaliokunta lausui mietinnössään (7/2003 vp) saamelaisten asemasta  yhdenvertaisuussuunnitelmassa seuraavaa: ”Erityistä huomiota tulee kiinnittää saamelasten  asemaan alkuperäiskansana ja saamelaiskulttuurin tärkeimmän aineellisen perustan eli  poronhoidon turvaamiseen. Viranomaisten tulee suunnitelmallisesti edistää saamelaisten  mahdollisuuksia harjoittaa poronhoitoa ja hankkia sillä toimeentulonsa.”</p>
<p>Myös valtioneuvoston edellä mainittu periaatepäätös ”Kansallinen kestävän kehityksen  strategia ”<em type="italic">Kohti kestäviä valintoja. Kansallisesti ja globaalisti kestävä Suomi</em>”  (Valtioneuvoston kanslian julkaisuja 5/2006), jota on noudatettava kaikessa hallinnossa,  edellyttää luonnonvarojen kulttuurisen merkityksen huomioon ottamista: ”Luodaan menettely,  jolla <em type="bold">Saamelaisten</em> kestävän kehityksen ohjelman linjauksia otetaan huomioon saamelaisten  kotiseutualueen luonnonvarapolitiikassa ja maankäytön suunnittelussa.” </p>
<p>Kaiken kaikkiaan kyse ei ole ainoastaan poronhoidon tarpeista vaan samalla myös alueen  luonnontilaisuuden tasosta ja erämaisuudesta. Lisääntyvä virkistyskäyttö – varsinkin kun se  useimmiten tarkoittaa lisääntynyttä motorisoitua tai koiravaljakolla liikkumista alueella –  merkitsee sitä, että myös erämaa-alueen luonnontila ja erämaisuus kärsivät. Metsähallitus  tulkitsee erämaalakia väärin sovittaessaan motorisoidun virkistyskäytön erämaiden  kyseenalaistamattomaksi käyttömuodoksi. Tämä koskee niin paikallisten kuin  ulkopaikkakuntalaistenkin vapaa-ajan käyttöön liittyvää maastoliikennettä.</p>
<p>Suunnitelman mukainen virkistyskäytön ja luontomatkailun osuus ja merkitys verrattuna  saamelaisten kulttuuriin kuuluvien elinkeinojen harjoittamisedellytysten turvaamiseen johtaa  <em type="italic">saamelaiskäräjien</em> käsityksen mukaan saamelaisten kulttuurimuotoon kuuluvien elinkeinojen  nopeaan häviämiseen Tarvantovaaran erämaa-alueelta. </p>
<p>Vyöhykejako,  rakentaminen ja luovutukset</p>
<p>Vyöhykejaotus lähtee suunnitelmassa siitä, että kaikkia tavoitteita – kuten erämaaluonnon  säilyttämistä, saamelaiskulttuurin turvaamista, rakentamista ja alueiden virkistyskäyttöä – on  vaikea saavuttaa koko alueella, joten alue jaetaan vyöhykkeisiin, joissa painotetaan eri  toimintoja ja etuuksia.</p>
<p>Kaiken rakentamisen erämaa- alueella tulee korkeimman hallinto-oikeuden ratkaisun mukaan  perustua lainvoimaiseen hoito- ja käyttösuunnitelmaan (KHO 23.2.2004 T 354).  <em type="italic">Saamelaiskäräjät</em>  vastustaa sitä, että alueelle luvatta rakennetut yksityisten kämpät  laillistettaisiin tekemällä niille käyttöoikeussopimukset. Rakentamista ja rakennelmien  vuokraamista ei tule sallia alueella niin kauan kun saamelaisten oikeudet alueella on  turvaamatta. </p>
<p>Poronhoidon tarpeiden huomioon ottaminen</p>
<p>Käsivarren hoito- ja käyttösuunnitelman vaikeuksien ydin on matkailun ja poronhoidon  välisessä ristiriidassa, joka on suunnitelmassa ratkaistu selkeästi matkailun hyväksi. Kun  alueen kaikki poronhoitajat ovat saamelaisia, on ristiriitatilanne samalla ratkaistu Enontekiön</p>
<p xml:lang="est">LIITE 1. 13(18)</p>
<p>kunnan ja sen pääväestön hyvinvoinnin ja verotulojen hyväksi Käsivarren porosaamelaisten  kulttuurimuodon perustana olevan poronhoidon kustannuksella. Kun Metsähallitus on –  valtion kyseenalaiseksi todetun omistusoikeuden nojalla - koko erämaalain voimassaolon ajan  vuodesta 1991 vuoteen 2006 sallinut alueelle vakiintua saamelaisten perinteisiä elinkeinoja  vakavasti uhkaavia käyttömuotoja, on poronhoidon asema alueella heikentynyt merkittävästi  vastoin erämaalain tarkoitusta. Erämaalain perustelujen mukaan puolestaan poronhoidon  aseman olisi tullut parantua tai ainakin säilyä entisellään kuten edellä on todettu. Nyt  Metsähallitus on hoito- ja käyttösuunnitelmalla laillistamassa tämän erämaalain kanssa  ristiriitaisen tilanteen.</p>
<p><em type="italic">Saamelaiskäräjien</em> mielestä poronhoidon tarpeita ei ole otettu huomioon riittävästi eikä  erämaasuunnitelmassa suhtauduta vakavasti poronhoidon maankäytöllisiin erityistarpeisiin,  jotka ovat <em type="italic">porolaidunten laajuus, yhtenäisyys, kunto sekä laidunrauha</em>. Saamelaisen  poronhoidon näkökulmasta nämä kriteerit tulisikin lisätä erämaan tilaa ja käytön ohjausta  koskeviksi lähtökohdiksi. Poronhoitoa ei voida harjoittaa kestävästi, ellei sille turvata näitä  maankäytöllisiä erityistarpeita riittävän hyvin. Jäkäläpeitteen seuranta ja poroluvun  sopeuttaminen sen puitteisiin eivät riitä arviointimenetelminä. Sitä paitsi ne johtavat ja ovat  johtaneet poronhoitoon, joka ei ole taloudellisesti, sosiaalisesti eikä kulttuurisesti kestävää.  </p>
<p>Kestävän kehityksen kansallisesta kokonaisarviosta (YM, 2003 s. 99) ilmenee, että  saamelaisalueen <em type="italic">ekologisesti kestävän kehityksen toteutumisessa</em> on saamelaisista  riippumattomia uhkia. Muun ohella maastoliikenteen lisääntyminen on aiheuttanut ongelmia.  Matkailun toteuttaminen saamelaisalueella tapahtuu suurimmaksi osaksi ulkopuolisten  matkailuyrittäjien ehdoilla. Saamelaisalueen kestävä ekologinen kehitys olisikin mahdollista  toteuttaa parantamalla saamelaisten vaikutusmahdollisuuksia ja ottamalla huomioon heidän  perinteisen luonnon tietämyksensä. </p>
<p><em type="italic">Taloudellisesti kestävän kehityksen toteutuminen</em> pohjautuu kansallisen kokonaisarvion  mukaan (s. 100) saamelaisten mahdollisuuksiin harjoittaa perinteisiä elinkeinojaan.  Saamelaisten näkökulmasta taloudellisesti kestävän poronhoidon harjoittamista vaikeuttaa  poronhoidon rinnastaminen karjatalouteen velvollisuuksien, mutta ei tukitason osalta, mikä  suosii suuria porokarjapaliskuntia. Porolaitumet pienenevät jatkuvasti ja laidunkierron  järjestäminen vaikeutuu, vaikka se paliskuntien suuren koon mukaan olisi muuten mahdollista.  Saamelaiset eivät koe olevansa taloudellisesti turvatussa asemassa harjoittaessaan perinteisiä  elinkeinojaan. </p>
<p><em type="italic">Sosiaalisesti kestävän kehityksen osalta</em> (s. 100) saamelaiskulttuurin sidonnaisuus luontoon,  elinkeinoihin ja saamelaisiin yhteisöihin tekee kulttuurista paikkasidonnaisen. Saamelaisille  tulisikin turvata kotiseutualueella sellainen asema yhteiskuntajärjestelmässä, työllisyydessä ja  palveluissa, että he voisivat niin halutessaan pysyä omalla alueellaan. Saamelaista kulttuuria ja  perinteistä tietämystä ei kuinkaan vielä välitetä sukupolvelta toiselle esimerkiksi  koulujärjestelmässä. Saamelaisten taloudellisen tilanteen huononeminen on johtanut myös  saamelaisyhteisössä esiintyvän pahoinvoinnin lisääntymiseen. </p>
<p>Saamelainen kulttuuri sisältää kaikki ekologisesti, taloudellisesti ja sosiaalisesti kestävän  kehityksen ulottuvuudet (s. 100). <em type="italic">Kehitys ei ole saamelaisten osalta kulttuurisesti kestävää</em> jos  </p>
<p xml:lang="est">LIITE 1. 14(18)</p>
<p>yksikin näistä muista kestävän kehityksen elementeistä ei toteudu. Saamelainen kulttuuri ja  siihen liittyvä perinteinen elämäntapa elävätkin kansallisen kokonaisarvion mukaan jatkuvan  uhan alaisena.</p>
<p>Tutkimukset Suomesta ja naapurimaista osoittavat, että poronhoidon edellyttämät erämaiset  alueet ovat vähentyneet merkittävästi viime vuosikymmeninä. Laidunalueiden pienenemisen ja  pirstoutumisen haittavaikutusta korostaa se seikka, että porot karttavat rakennettuja alueita tai  kohteita (Nellemann 1997, Nellemann &amp; Vistnes 1999, Prestbakmo1991, Särkelä 1988). Tämä  merkitsee sitä, että olemassa olevat laitumet eivät tule tehokkaasti käytetyiksi ja  laidunnuspaine kohdistuu tiettyihin alueisiin voimakkaampana kuin olisi suotuisaa.  Erämaasuunnitelmassa edellytetään että poronhoito mukautuu automaattisesti kaikkiin alueelle  suunniteltuihin muihin luonnonkäyttömuotoihin. Erämaiden lisääntyneen käyttöpaineen ja  pienentyneen kokonaispinta-alan vuoksi poronhoidon sopeutumismahdollisuudet ovat käyneet  niukoiksi. Ympäristön suunnittelussa kiinnitetään tavallisesti huomiota vain laidunten  kuluneisuusasteeseen.  Samanaikaisesti pitäisi kuitenkin arvioida laidunpinta-alan hävikin ja  laidunrauhan menetyksen määrää ja osuutta tähän. Poronhoito on erämaa-aluetta ympäröivien  kylien tärkein työllistäjä ja saamelaiskulttuurin tärkein aineellinen perusta. Se on lisäksi  matkailun tärkeä imagotekijä. Sen vuoksi poronhoidon luonnonperustaan (laitumien  riittävyyteen ja kuntoon) on erämaasuunnitelmassa kohdistettava enemmän positiivisia toimia.</p>
<p xml:lang="est">Maastoliikenne</p>
<p>Erämaasuunnitelma lähtee liikkeelle siitä, että olemassa oleva tilanne on hyvä ja pyrkii  vahvistamaan olemassa olevat käyttötavat. Olemassa olevat maastoliikennekäytännöt eivät  kuitenkaan ole kestävän käytön mukaisia. Erämaasuunnitelmassa vältetään ottamasta kantaa  siihen mikä on elinkeinollisesti perustellun ja vapaa-ajan käytön maastoliikenteen raja.  Sallimalla pitkäaikaisia maastoliikennelupia ilman rajoituksia paikalliselle väestölle  maastoliikenteen volyymi pysyy olosuhteet huomioon ottaen liian korkeana. Lisäksi on  huomattavaa, että valvonnan puuttuessa edes paperille kirjatut käyttöperiaatteet eivät toteudu.</p>
<p>Maastoliikennelakiin liittyvässä - ja paljon toistetussa - eduskunnan lausumassa  <em type="italic">maastoliikennelupien myöntämisen edellytyksenä paikalliselle väestölle on, ettei se aiheuta  vahinkoa ja haittaa mm. luonnolle ja muulle ympäristölle sekä luontaiselinkeinoille</em>. Kuten  suunnitelmastakin käy ilmi Metsähallitus on – sivuuttaen näiltä osin eduskunnan tahdon  lainsäätäjänä - antanut paikalliselle väestölle talviaikaan Tarvantovaaran erämaa-alueelle  pitkäaikaisia koko kunnan alueen käsittäviä maastoliikennelupia automaattisesti ilman  vahingon ja haitan selvittämisestä ja ilman ajallisia ja alueellisia rajoituksia.  </p>
<p>Kelkkasafaritoiminta ei ole hoito- ja käyttösuunnitelmassa rajattu pelkästään  virkistyskäyttövyöhykkelle, vaan Metsähallitus myöntää tarkoitukseen lupia myös  syrjävyöhykkelle, mikä heikentää koko Metsähallituksen vyöhykerakennelman perustaa.  Samalla se heikentää saamelaisten kultuurimuotoon kuuluvien elinkeinojen erityisesti  poronhoidon harjoittamisen edellytyksiä <span type="quote">“syrjävyöhykkeellä”</span>.</p>
<p>Metsähallituksen käytäntö antaa matkailuyrittäjille pitkäaikaisia <span type="quote" xml:lang="kal">”safarilupia”</span> tietyn  moottorikelkkamäärän käyttöön luontomatkailutoiminnassa on puhdasta liiketoimintaa. Näiltä</p>
<p xml:lang="est">LIITE 1. 15(18)</p>
<p>osin maastoliikennelain toteutuminen erämaa-alueella on kokonaan viranomaistoiminnan  valvonnan ulkopuolella.</p>
<p>Poronhoidon ja luonnontilan parantamisen kannalta niin kesä- kuin talviaikaisen  maastoliikenteen haittoihin Tarvantovaaran erämaa-alueella olisi suhtauduttava merkittävästi  suuremmalla vakavuudella ja niihin olisi voitava esittää rajoituksia.  Maastoliikenteen  salliminen nykymuodossaan heikentää alueen erämaisuutta, luonnontilaa ja poronhoidon  sekä muiden luontaiselinkeinojen harjoittamismahdollisuutta ja sitä kautta saamelaiskulttuurin  materiaalista perustaa</p>
<p>Koiravaljakot</p>
<p><em type="italic">Saamelaiskäräjien</em> lausunnoissa korostetaan koiravaljakoiden käytön ja koirien avulla  tapahtuvan metsästyksen vahingollisuutta poronhoidolle. Koirat aiheuttavat vahinkoa talvella  hajottamalla tokkia ja laukottamalla poroja. Syksyllä metsästyskoirat häiritsevät poroja  parittelu- eli rykimäaikana, mikä heikentää vasatuottoa. Erityisen vahingollista on  naarasporojen juoksuttaminen kevättalvella porojen kantama-aikana, koska se aiheuttaa  keskenmenoja ja vasahävikkiä. Koirien haukunta valjakkojen liikkeelle lähtiessä kantaa  tunturimaastossa kauas pelästyttäen poroja ja lisäten siten haittavaikutusta. Poro haistaa koiran  myös kaukaa. Jos poroja ollaan kuljettamassa ja siinä yhteydessä törmätään koiravaljakkoon  tai muihin koiriin, ei tämä poronhoitotyö onnistu lainkaan. Toiminnan haitat poronhoidolle on  todettu suunnitelmassa, mutta erämaasuunnitelman esitykset puoltavat toiminnan jatkamista sekä kaupallisena että väitettyyn yleiskäyttöön perustuvana. </p>
<p>Metsähallitus antaa koiravaljakkoyrittäjille ja -safareille lupia ilman, että mikään laki  velvoittaisi sitä toimimaan tällä saamelaisten poronhoitomahdollisuuksia olennaisesti  heikentävällä tavalla. Metsähallitus väistää lisäksi luvussa <span type="quote">“Sosiaaliset ja kulttuuriset  vaikutukset”</span> (s.84) vastuutaan koiravaljakkotoiminnasta viittaamalla siihen, että se ei voi  puuttua <span type="quote">“omaehtoiseen koiravaljakkotoimintaan”</span>. Koiravaljakkoyrittäjille myönnettäviä lupia  Metsähallitus lisäksi perustelee – ikäänkuin ei lainkaan ymmärtäisi asiaa – <span type="quote">“porotalouden  turvaamisella”</span> (s.52)</p>
<p>Koiravaljakkotoiminta saamelaisten kotiseutualueen poronhoitoa ajatellen ei  kuitenkaan  <em type="italic">saamelaiskäräjien</em> mielestä täytä yleiskäyttöoikeudelle asetettua haitattomuusedellytystä. Joka  tapauksessa Metsähallituksella on mahdollisuus puuttua kaupallisiin koiravaljakkosafareihin,  jolle ei ole mitään velvollisuutta myöntää lupaa.  </p>
<p xml:lang="est">Lentoliikenne</p>
<p>Lentoliikenne lentokoneella ja helikopterilla liittyy vapaa-ajanharrastuksena erityisesti  kalastukseen ja metsästykseen. Helikopteriliikenne on laskeutumisen osalta luvanvaraista  toimintaa. Vapaa-ajantoimintaan kuuluvasta helikopteriliikenteestä tulisi <em type="italic">saamelaiskäräjien</em>  mielestä sopia paliskuntien kanssa ja pyrkiä rajoittamaan sitä. Lisäksi tulisi tarkastella keinoja  millä lentokoneen käyttöön perustuvaan talviaikaiseen vapaa-ajankalastuksen voitaisiin  puuttua. </p>
<p xml:lang="est">LIITE 1. 16(18)</p>
<p xml:lang="est">Kalastus</p>
<p>Kalastuksella ollut ja on edelleenkin kotitarvekalastuksena erityinen merkitys Käsivarren  porosaamelaisille. Mikään ei kuitenkaan turvaa heille oikeutta kalastukseen lähivesillään.  Käsivarren saamelaiset ovat ns maattomia saamelaisia, joilla ei ole isojakotilaa (ks PeVL  7/1978) Tässä asemassa he eivät ole osakkaina kalastuskunnissa eivätkä osallisia kalastuksen  hallintoon. Erämaasuunnitelma ei käsittele näitä seikkoja. Metsähallitus puolestaan aikoo  jatkaa lain kanssa ristiriitaista maastoliikennekäytäntöään, joka on edellytyksenä talvisen  virkistyskalastuksen säilymiselle ja lisääntymiselle erämaajärvillä.</p>
<p>Metsästys</p>
<p>Erämaasuunnitelmassa todetaan koirametsästyksen haitoista saamelaisporonhoidolle ja muille  saamelaiselinkeinoille. Metsähallitus myy ulkokuntalaisille metsästyslupia osana väittämäänsä  maanomistajan oikeutta. Tässä asetelmassa saamelaisten kulttuurimuotoon kuuluvan  metsästyksen toteutuminen on lähinnä Metsähallituksen liiketoiminnan este.</p>
<p>Muiden kuin paikkakuntalaisen lupametsästys koiran avulla on myös täysin Metsähallituksen  vallassa. Muiden kuin porokoirien salliminen alueella on ilmeinen epäkohta suunnitelmassa ja  osaltaan heikentää saamelaiskulttuurin harjoittamisen edellytyksiä.</p>
<p>Kaivostoiminta</p>
<p>Metsähallitus suosii kaivostoimintaa myöntämällä lupia muun muassa kairauskaluston  kuljettamiseen sulan maan aikana olosuhteissa, jossa toimijalla ei ole vielä valtausta.  Kaivoslainsäädäntö puolestaan oikeuttaa kyseisessä tilanteessa vain jokamiehenoikeuteen  perustuvan toiminnan, eikä siis kesäaikaista maastoliikennettä ja pitkäaikaista  kairaustoimintaa. Kyseisten tutkimuslupien myöntäminen heikentää  <em type="italic">saamelaiskäräjien</em>  mielestä lainvastaisesti saamelaisten perinteisten elinkeinojen harjoittamisedellytyksiä ilman  että menettelyyn olisi edes lainsäädännöllistä tarvetta . </p>
<p xml:lang="fkv"><em type="italic">5. Yhteenveto </em></p>
<p><em type="italic">Tarvantovaaran erämaan hoito- ja käyttösuunnitelma osaltaan heikentää tai  tekee mahdottomaksi lain ja kansainvälisten sopimusten vastaisesti saamelaisten kulttuuriin kuuluvien elinkeinojen erityisesti poronhoidon harjoittamisen  edellytykset tilanteesta, jolloin erämaalaki tuli voimaan.  </em></p>
<p><em type="italic">Kansainvälisten sopimusten valvontaelimet – viimeksi YK:n TSS-komitea tänä  vuonna - ovat lausuneet huolensa siitä, että maanomistusta ja -käyttöä koskeva  epävarmuus vaikuttaa kielteisesti saamelaisten oikeuteen ylläpitää ja kehittää  perinteistä kulttuuriaan ja elämäntapaansa erityisesti poronhoitoa ja kehottaneet Suomen valtiota tarvittaviin toimiin sen varmistamiseksi, että erilaisin toimin ei  rajoitettaisi saamelaisten oikeutta ylläpitää ja kehittää perinteistä kulttuuriaan ja  elämäntapaansa, erityisesti poronhoitoa.    </em></p>
<p xml:lang="est">LIITE 1. 17(18)</p>
<p><em type="italic">Metsähallitus pyrkii kyllä retoriikan tasolla tunnustamaan saamelaisten  erityisoikeudet, mutta ei ryhdy riittäviin toimenpiteisiin niiden täytäntöön  panemiseksi. Sen sijaan Metsähallitus omistajanpuhevaltansa lähtökohdista  turvaa saamelaisten kotiseutualueen erämaa-alueilla valtaväestön kulttuuriin  kuuluvaa <span type="quote">”kehitystä”</span> ja tämän väestönosan asemaa.  </em></p>
<p><em type="italic">Hoito- ja käyttösuunnitelma on valmistunut Metsähallituksessa aikana, jolloin  uusi Metsähallitusta koskeva laki ja eräät muut edellä mainitut lait eivät vielä  olleet voimassa, joten suunnitelma ei perustu voimassa olevaan lakiin.  Suunnitelmassa on toisin otettu huomioon ne seikat, joista Saamelaiskäräjät on  voinut sopia Metsähallituksen kanssa. </em></p>
<p><em type="italic">Yleisenä arviona Tarvantovaaran erämaa-alueen hoito- ja käyttösuunnitelmasta  voidaan todeta, että sen perusratkaisut painottavat virheellisesti erämaalain  tavoitteita. Suunnitelma  sisältää suunnittelukäytännön ja suunnitelman sisällön  osalta useita kohtia, jotka ovat sekä erämaalain säännösten ja tavoitteiden  vastaisia että ristiriitaisia saamelaisten oikeuksien turvaamisen kanssa.  </em></p>
<p><em type="italic">Saamelaiskäräjät, saamelaisten virallisena edustajana, vastustaa suunnitelman  vahvistamista tässä muodossa myös siitä syystä, että suunnitelmassa ei sen  valmistusajankohtana ole edes voitu ottaa huomioon Metsähallituslain mukaista  saamelaisten kulttuurin turvaamisvelvoitetta eikä yhdenvertaisuuslain  mahdollisuutta saamelaisten positiiviseen erityiskohteluun. </em></p>
<p>Puheenjohtaja   Pekka Aikio</p>
<p>Lakimiessihteeri   Heikki J. Hyvärinen</p>
<p xml:lang="est">LIITE 2. 1(10)</p>
<p><em type="bold">Suunnittelun aloituskokouksissa esille tulleet näkökohdat ja niiden huomioon ottaminen suunnitelmassa  </em></p>
<p>Suunnittelun käynnistyessä marras–joulukuussa 2000 pidettiin paikalliselle väestölle tiedotus- ja keskustelutilaisuudet Kaaresuvannossa, Kuttasessa ja Leppäjärvellä. Lisäksi vastaava tilaisuus pidettiin Käsivarren paliskunnan hallituksen kanssa joulukuussa 2000. Metsähallituksen (MH) Enontekiön kuntaa koskeva yhteistyöryhmä käsitteli suunnittelun käynnistymistä kokouksessaan helmikuussa 2001. Tähän liitteeseen on kirjattu em. kokouksissa tulleet esitykset ja toivomukset suunnitelman (hks) suhteen. Lisäksi tähän on kirjattu kohtaan <span type="quote">”muut kommentit”</span> muilta kuin edellä mainituilta tahoilta suunnitelmaluonnosta laadittaessa tulleet esitykset.</p>
<p>Kokouksissa tuli myös sellaisia kysymyksiä ja kommentteja, jotka eivät liittyneet Tarvantovaaran erämaahan. Ne kirjattiin muistiin, mutta niitä ei ole tässä yhteydessä käsitelty. Kokouksissa kritisoitiin joiltain osin myös nykyistä lainsäädäntöä, mutta koska suunnitelma on laadittu voimassa olevan lainsäädännön mukaisesti, tällaisia kommentteja ei tässä laajemmin huomioida.</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">KAARESUVANNON YLEISÖTILAISUUS 28.11.2000 </em></p>
<p><em type="bold">Yleistä </em>Onko tulevilla sukupolvilla elämisen mahdollisuuksia alueella?  -Suunnitelma pyrkii turvaamaan kestävän kehityksen, johon kuuluvat olennaisena osana tulevien sukupolvien elämisen mahdollisuudet. </p>
<p>Onko Metsähallituksen henki ja  rooli muuttunut vuosien saatossa? -Maailma muuttuu ja lainsäädäntö myös. Metsähallitus otti 1990-luvulla virallisesti toimintatavakseen osallistavan suunnittelun, mikä tarkoittaa mm. sitä, että kuullaan alueiden käyttäjiä suunnitelmia laadittaessa. Tulee kuitenkin muistaa, että käyttäjillä on osin keskenään ristiriitaisia toiveita, joten kuuleminen ei tarkoita, että kaikki toiveet toteutetaan.  Osa toiveista voi olla myös ristiriidassa voimassa olevan lainsäädännön kanssa, ja lainsäädännön vastaisia esityksiä ei hks:ssa voida tehdä. +Suunnitelma on laadittu osallistavan suunnittelun periaatteella.</p>
<p>Poromiehet ja luontaiselinkeinotilalliset ovat aivan eriarvoisessa asemassa kuin me muut. Me muut olemme maksaneet vuosikausia veroja yhteiskunnalle ja toiset  vain saavat etuja. -Erämaa-alueen yksi päätarkoitus on luontaiselinkeinojen turvaaminen, ja laajat rauhalliset ja syrjäiset alueet ovat luontaiselinkeinoille tärkeitä. Lainsäädännöllä on pyritty turvaamaan tällaisten alueiden säilyminen. +Suunnitelma pyrkii siihen, että eri tahot voisivat ilman suurempia ristiriitoja käyttää erämaa-aluetta.</p>
<p>Kiinteistötetäänkö erämaa- ja  soidensuojelualueita ja kielletäänkö sitten esim. lapinkylien omistusoikeus? -Luonnonsuojelualueet muodostetaan omiksi kiinteistöikseen luonnonsuojelulain (1096/1996) mukaisesti. Tällä ei ole tekemistä maaoikeuskysymysten kanssa. +Hks on laadittu nykyisin voimassa olevan lainsäädännön mukaisesti.</p>
<p><em type="bold">Metsähallituksen tuvat</em> Kuinka paljon Metsähallitus aikoo rakentaa mökkejä turisteille? Käy yksityisten yrittäjien kukkarolle.  Metsähallitus ei saa rakentaa  mökkejä bisnestarkoitukseen. +Suunnitelmassa todetaan nykyisten tupien riittävyys erämaa-alueella. Uusia tupia ei esitetä – lukuun ottamatta varausta, että virkistysvyöhykkeellä sijaitsevia rajavartioston partiomajoja (Salvasjärvi, Syväjärvi) siirtyy Metsähallitukselle. </p>
<p>Syväjärven autiotupaa ei löydä kukaan. -Tämä kommentti on tullut useammalta taholta. +Lähinnä tätä tupaa ajatellen suunnitelmaan on jätetty varaus, että olemassa olevia tupia voidaan siirtää noin 2 km:n säteellä tarkoituksenmukaisempaan paikkaan.</p>
<p xml:lang="est">LIITE 2. 2(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">KAARESUVANNON YLEISÖTILAISUUS 28.11.2000</em> </p>
<p><em type="bold">Metsähallituksen tuvat</em> Eivätkö tuvat siirry vähitellen Villille  Pohjolalle ja sitten ne lukitaan? </p>
<p>-Tämä ei ole luonnonvarasuunnitelman linjausten mukaista  toimintaa erämaa-alueilla. +Suunnitelmassa on esitetty alueen nykyisten kahden autiotuvan säilyttämistä jatkossakin autiotupina.</p>
<p><em type="bold">Yksityisten ihmisten tukikohdat / maa-alueiden vuokra- ja käyttöoikeudet</em> Varaako Metsähallitus paikallisille paikkoja, jonne saisi tehdä mökkejä, esim. vanhoille kalastusalueille? Meillä on nautintaoikeus vesiin ja mahdollisuus sen vuoksi perustaa asumus maastoon. MH vuokraa maata, mutta se myös rahastaa. MH valtion  tukemana holhoaa meitä rahapolitiikalla. -Erämaa-alueelle ei voi rakentaa mökkejä. Poikkeuksen  muodostavat luontaiselinkeinotarkoituksiin perustettavat  tukikohdat. Erämaa-alueen sisällä olevat yksityismaat eivät  kuulu erämaahan. +Suunnitelma mahdollistaa luontaiselinkeinotukikohtien  perustamisen. Hakijan tulee mm. täyttää porotalouden ja  luontaiselinkeinojen rahoituslain (45/2000) kriteerit. </p>
<p>Jaarnajärven ja Harrijärven rannalle pitäisi varata paikat luontaiselinkeinotukikohdille. Tukikohdat pitäisi saada myös Lavijärvelle ja Marttajärvelle sekä Salttijärvelle. +Suunnitelma mahdollistaa uusien luontaiselinkeinotukikohtien perustamisen. Siinä esitetään, että luontaiselinkeinojen tukikohdat keskitetään mahdollisuuksien mukaan jo olemassa  olevien rakennusten yhteyteen.</p>
<p>Meidän nautintavetemme ovat erämaassa. Siksi pitäisi saada myös kämppiä erämaaalueelle. +Suunnitelmassa on esitys siitä, millä periaatteilla jo olemassa oleville, ennen lokakuuta 1993 rakennetuille rakennuksille voi tehdä vuokra- tai käyttöoikeussopimuksen.</p>
<p>Eihän saa antaa vanhojen olemassa  olevien tupien lahota, vaan niitä pitää  saada uudistaa. +Suunnitelmassa on esitys siitä, millä periaatteilla vanhoja tupia saa kunnostaa.</p>
<p><em type="bold">Metsästys ja kalastus</em> Paikkakuntalaisilla pitää säilyttää vapaa metsästys- ja kalastusoikeus. -Tämä on erämaalain (62/1991) mukainen tavoite. Hks:lla ei kuitenkaan tällaisia asioita ratkaista, sillä metsästys- ja kalastuslait ovat samat erämaa-alueella ja sen ulkopuolella. +Suunnitelmassa on perusteltu paikkakuntalaisten vapaan  metsästysoikeuden säilyttämisen tärkeyttä. </p>
<p>Varhain syksyllä ei saisi myydä koiramiehille riekkolupia. Syksyn alussa koirien kanssa pyytäminen tuhoaa riekkokannan. Riekonpyynti koiran kanssa pitäisi kieltää kokonaan. -Myös vastakkaisia esityksiä, ks. alla. +Ei esitystä suunnitelmassa.</p>
<p>Paikkakuntalaisten koirapyyntiä ei pidä kieltää. -MH ei säätele paikkakuntalaisten harjoittamaa metsästystä. +Ei muutosta.</p>
<p>Kanahaukkoja suojellaan enemmän kuin ihmisiä. Ne ovat pahimpia petoja riekoille.  -Kanahaukka on rauhoitettu eläin. +Suunnitelmalla ei vaikuteta tähän asiaan.</p>
<p>Täällä on liian suuri kettukanta. +Suunnitelmassa on Metsähallituksen kannanottona, että  se pitää ketunmetsästystä riistanhoidollisista ja luonnonsuojelullisista syistä tärkeänä. Vastuu ketunmetsästyksen  järjestämisestä on riistanhoitopiirillä ja riistanhoitoyhdistyksellä.</p>
<p>Olisi mukava, jos paikallinen tietäisi,  mihin kalanpoikasia on istutettu.  -MH:lla on vuotuinen kirjanpito kalaistutuksista, ja tieto  toimitetaan vuosittain mm. Enontekiön kalatalousneuvottelukunnalle sekä Lapin työvoima- ja elinkeinokeskukselle.  Paikalliset ihmiset saavat tietoja mm. MH:n kalastusmestareilta. +Ei esitystä.</p>
<p xml:lang="est">LIITE 2. 3(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON  </em></p>
<p xml:lang="vep"><em type="bold">KAARESUVANNON YLEISÖTILAISUUS 28.11.2000 </em></p>
<p><em type="bold">Metsästys ja kalastus</em> Tuulijärveen istutettiin aikoinaan vaellussiikaa ja  koko järvi meni pilalle. Nyt Tuulijärvi on parantunut. Salttijärvikin on mennyt pilalle. </p>
<p>+Suunnitelmassa todetaan, että siikaistutuksia on  perusteltua jatkossa tehdä vain niihin järviin, joihin on mahdollista saada aikaan luontaisesti lisääntyvä kanta.</p>
<p><em type="bold">Hillastus</em> Metsähallitukselta pitäisi pystyä vuokraamaan hyviä hillasoita, että muut eivät pääse hillastamaan niissä. -Ei lainsäädännöllistä pohjaa. +Ei esitystä. </p>
<p><em type="bold">Polttopuunotto</em> Aikaisemmin kylän yhteiseltä polttopuunottoalueelta puiden ottamisesta ei ole tarvinnut maksaa lainkaan. Polttopuun hinta on liian kallista puiden kokoon ja laatuun nähden. Polttopuut on saatava ilmaiseksi. -Metsähallitus on velvollinen perimään polttopuista käyvän hinnan. +Suunnitelmassa turvataan paikallisten ihmisten  polttopuunsaanti. </p>
<p><em type="bold">Maa-ainesten otto</em> On tarvetta ottaa vähän soraa myös erämaaalueelta, esim. Syväjärven alueella mökin rakentaja tarvitsee valusoraa. +Suunnitelmassa on varattu tällainen mahdollisuus. </p>
<p><em type="bold">Kesäaikainen liikenne ja kulku-urat</em> Kaaresuvannosta pitäisi saada Kautokeinoon tie erämaan halki. -Erämaalaki (62/1991) kieltää tien rakentamisen.  Myös vastakkaisia kommentteja on esitetty, ks. alla. +Hks:ssa todetaan, että tiet ovat kiellettyjä erämaissa. </p>
<p>Kaaresuvannosta Kautokeinoon ei saa rakentaa tietä, veisi erämaan rauhan ja tuhoaisi kalavedet. -Erämaalain mukainen esitys. +Hks:ssa todetaan, että tiet ovat kiellettyjä erämaissa.</p>
<p>Metsähallituksen pitäisi korjata Syväjärven reittiä Syväjärvestä eteenpäin.</p>
<p>+Suunnitelma mahdollistaa reitin pienimuotoisen  kunnostamisen.</p>
<p>Suomen poikki menevä poroaita on huono muille eläimille. Aita vaikeuttaa mm. hirvien liikkumista. -Aitaan voi tehdä madalluksia hirvien liikkumisen helpottamiseksi.  Ei vaadi esitystä suunnitelmassa. +Ei esitystä suunnitelmassa.</p>
<p>Eikö Tarvannon alueella ole  merkittyjä kesäreittejä, joita saa mönkijällä kulkea? -Reitit on merkitty maastoliikenneluvan liitekartalle ja Tiehallinnon polut lisäksi myös maastoon. + Suunnitelmassa esitetään nykykäytännön jatkamista: paikkakuntalaisille myönnetään hyvin perustein kesäaikaisia maastoliikennelupia olemassa oleville maastourille.</p>
<p>Mitä vähemmän kesäreittejä on sitä parempi. -Erämaisuuden kannalta asianlaita on juuri näin. Toisaalta kesäaikainen maastoliikenne on hyvä keskittää muutamille urille. +Suunnitelmassa ei esitetä perustettavaksi uusia uria.</p>
<p><em type="bold">Moottorikelkkailu</em> Onko Metsähallitus laittamassa uusia maksuja  paikkakuntalaisille moottorikelkkailijoille? -Nykylainsäädäntö ei tällaista edellytä. +Suunnitelmassa ei esitetä muutoksia paikallisten moottorikelkkailun nykykäytäntöihin. </p>
<p>Moottorikelkkareitti pitää siirtää pois Käsivarren  keskeltä, kun saadaan väylän rantaa pitkin kulkeva reitti. Moottorikelkkareittiä pitkin kulkevat kelkat  pelottavat pois alueella kulkevat eläimet: hirvet,  porot, riekot jne. Käsivarsi on kapea alue eikä  kestä sitä, että sen halki kulkee moottorikelkkareitti. -Väylän reitti vähentäisi kelkkailupainetta  erämaa-alueella. +Suunnitelmassa otetaan kantaa väylän vartta  kulkevan moottorikelkkailureitin rakentamisen  puolesta, mutta ei esitetä erämaassa kulkevan  moottorikelkkauran lakkauttamista.</p>
<p xml:lang="est">LIITE 2. 4(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">KAARESUVANNON YLEISÖTILAISUUS 28.11.2000 </em></p>
<p><em type="bold">Moottorikelkkailu</em> Syväjärven kelkkauraristeykseen pitäisi laittaa jätehuoltopiste.  Kesällä näkee, kuinka paljon kelkkailijat jättävät jätettä sinne. </p>
<p>+Ei muutosta suunnitelmaan.</p>
<p xml:lang="vep"><em type="bold">KUTTASEN YLEISÖTILAISUUS 30.11.2000 </em></p>
<p><em type="bold">Yleistä</em> En ymmärrä, miksi luonnonsuojelualueita pitää yleensä perustaa.  Meidät on kohta suojeltu hengiltä. Suojelu tuo aina uusia rajoituksia. Jokaisen pitäisi saada tehdä erämaassa, mitä itse haluaa. Jos joku  haluaa perustaa matkailun tukikohdan, se ei onnistu. Matkailu on  keskitetty Kilpisjärvelle ja Hettaan. Täällä Kuttasessa ei voi tehdä mitään. -Suunnittelun lähtökohtana on olemassa oleva lainsäädäntö. +Ei suunnitelmalla päätettävissä oleva asia. </p>
<p>Sitä ei oteta huomioon, mitä poroelinkeino aiheuttaa muille. Kaikki luontaiselinkeinon harjoittajat eivät  ole poromiehiä. -Erämaa-alueen yksi päätarkoitus on porotalouden ja muiden  luontaiselinkeinojen turvaaminen, ja laajat rauhalliset ja syrjäiset  alueet ovat luontaiselinkeinoille tärkeitä. Erämaa-alueella nämä  käyttömuodot ovat lain turvin jossain määrin etusijalla, joskin luonnon monipuolisen käytön edellytysten turvaaminen mahdollistaa myös pienimuotoisen matkailun yritystoiminnan. +Ei muutosta suunnitelmaan.</p>
<p>Poroaitojen tekemiseen ei ole kysytty lupaa lantalaisilta, poromiehiltä kyllä kysytään. -Metsähallitus kuulee paliskuntaa lakiin perustuen. +Ei muutosta suunnitelmaan.</p>
<p><em type="bold">Metsähallituksen tuvat ja tulipaikat</em> Syväjärveen pitäisi rakentaa tukikohta, jota yrittäjät voisivat vuokrata. Voisi esim. suurentaa ja korjata  nykyistä autiotupaa. Uusi/uudistettu tupa voisi toimia vaikka varaustupana. Syväjärven kämppä olisi hyvä sekä kelkkailijoille että koiravaljakoille.  Sen pitäisi olla lukittu vuokrakämppä. </p>
<p>-Mikäli rajavartiosto luovuttaa Metsähallitukselle tulevaisuudessa jonkin tuvan, päättää Metsähallitus tuvan käytöstä suunnitelmassa esitetyn vyöhykejaon linjausten mukaisesti kuultuaan asiassa ensin sidosryhmiä ja ottaen porotalouden edut huomioon. +Ei muutosta.</p>
<p>Tarvantovaaran alueella pitäisi  olla enemmän kämppiä. MH:lla pitäisi  olla kämppä Kärppälompolossa.  Lätäsenon varrella on paljon mökkejä verrattuna Tarvantovaaraan. -Tarvantovaaran erämaa-alue on syrjäinen, ja erämaaluonteen  säilyttämiseksi sinne ei ole tarkoituksenmukaista perustaa uusia tupia, jotka toisivat uusia virkistyskäytön keskittymiä erämaahan. Lätäsenon</p>
<p type="listitem">–Hietajoen soidensuojelualueella on 3 tupaa, joista 2 jokivarressa.</p>
<p>+Suunnitelmassa ei esitetä kokonaan uusia tupia uusiin paikkoihin.</p>
<p>Syväjärven tuvalle ei löydä.  Kämpän voisi siirtää.</p>
<p>-Tämä kommentti on tullut useammalta taholta. +Lähinnä tätä tupaa ajatellen suunnitelmaan on jätetty varaus,  että olemassa olevia tupia voidaan siirtää noin 2 km:n säteellä  tarkoituksenmukaisempaan paikkaan.</p>
<p>Tarvantovaaran erämaa-alueella on yllättävän paljon kulkijoita. Voisiko Syväjärven reitille saada kahvistelupaikkaa, esim. Pahakurun paikkeille? Puolilaavu olisi ihan hyvä.</p>
<p>-Erämaa-alueiden luonteeseen eivät pääsääntöisesti sovi huolletut tulipaikat. Tilanne on aivan eri esim. kansallispuistoissa, joissa tulenteko on runsaimman käytön vyöhykkeellä rajattu huolletuille tulipaikoille. Erämaassa kulkija saa valita tulipaikkansa vapaasti. +Hks:ssa ei esitetä huollettujen tulipaikkojen perustamista.</p>
<p><em type="bold">Yksityisten ihmisten tukikohdat / maa-alueiden vuokra- ja käyttöoikeudet</em> Onko mahdollista rakentaa mökkiä Metsähallituksen maalle? </p>
<p>-Erämaa-alueelle ei voi rakentaa mökkejä. Poikkeuksen muodostavat luontaiselinkeinotarkoituksiin perustettavat tukikohdat. Erämaa-alueen sisällä olevat yksityismaat eivät kuulu erämaahan. +Ei muutosta suunnitelmaan.</p>
<p xml:lang="est">LIITE 2. 5(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON  </em></p>
<p xml:lang="vep"><em type="bold">KUTTASEN YLEISÖTILAISUUS 30.11.2000 </em></p>
<p><em type="bold">Yksityisten ihmisten tukikohdat / maa-alueiden vuokra- ja käyttöoikeudet</em> Jos metsästysseura haluaisi rakentaa kämpän  erämaa-alueelle, saako siihen luvan ja miten? -Ei saa. Hakijan tulee täyttää porotalouden ja  luontaiselinkeinojen rahoituslain (45/2000) kriteerit. +Ei muutosta suunnitelmaan. </p>
<p>Erämaalain mukaan voi siis laittaa pystyyn tilapäisen yöpymispaikan esim. laavun, jonka voi purkaa. -Kyllä. +Linjattu suunnitelmassa.</p>
<p>Pakkolunastaako Metsähallitus vuosien päästä maallansa sijaitsevat mökit pois? Minulla on Metsähallituksen alueella tukikohta. Jos järvestä loppuu kalastus, katsotaanko ettei ole enää perustetta  pitää tukikohtaa? -Pakkolunastus ei tule kyseeseen, mutta vuokrasopimus voi raueta, jos tukikohdalle ei enää ole  luontaiselinkeinollisia perusteita. +Suunnitelmassa todetaan, että Metsähallitus jatkaa olemassa olevia luontaiselinkeinotukikohtien vuokra-  ja käyttöoikeussopimuksia, mikäli käyttötarkoitus  säilyy sopimuksen mukaisena.</p>
<p><em type="bold">Polttopuunotto</em> Miten MH myy lapinkylien alueelta puita? Korvaako MH lapinkylille aikaisemmin myymänsä puut? Hyöty Metsähallituksen rahastuksesta menee muualle. </p>
<p>-Metsähallitus on velvollinen perimään polttopuista käyvän hinnan. +Ei muutosta.</p>
<p><em type="bold">Maa-ainesten otto</em> Miten valusoraa saa? Kun rakensin erämaahan tukikohdan, sopimuksessa luki, ettei kiveäkään saa kääntää. +Suunnitelmassa on varattu mahdollisuus vähäiseen  valusoranottoon. </p>
<p><em type="bold">Kaivostoiminta</em> Kuuluuko kaivostoiminta luonnon  monipuoliseen käyttöön? -Ei erämaalain (62/1991) tapauksessa. Tämä selviää erämaalain yksityiskohtaisista perusteluista. +Erämaalain mukaan erämaahan ei saa määrätä kaivospiiriä ilman valtioneuvoston lupaa. Koska laki nostaa päätöksenteko-oikeuden näin korkealle tasolle, ei Metsähallitus tee tässä suunnitelmassa esityksiä eikä suosituksia. </p>
<p>Voiko yksityinen ihminen tehdä  valtauksen? -Kyllä. Kaivoslain mukaisen valtauksen voi tehdä erämaa-alueelle.  +Ei muutosta suunnitelmaan.</p>
<p><em type="bold">Kesäaikainen liikenne ja kulku-urat</em> Kultiman kautta voisi tehdä suoran maantien Leppäjärveen saakka. Pitäisi saada pitkospuita Kultima–Leppäjärvi- polulle. Väliä ei voi kulkea hevosella, niin kauan kuin siellä ei ole pitkospuita. -Kultima–Leppäjärvi-polku on Tiehallinnon hallinnassa, ja se  kunnostaa reittiä. +Suunnitelmassa esitetään, että mikäli Kultima–Leppäjärvi-polku tulee Metsähallitukselle, se pidetään merkittynä ja tarkoituksenmukaisessa kunnossa. </p>
<p>Kuttasen kylästä Salvasjärvelle menevä maastoura pitäisi kunnostaa.  -Luonnon kulumisen kannalta perusteltu esitys, jota kukaan ei  ole vastustanut. +Hks:ssa esitetään, että Kultima–Salvasjärvi-uralle rakennetaan tarpeellisiin kosteikkopaikkoihin mönkijäpitkokset ja sillat.</p>
<p xml:lang="vep"><em type="bold">LEPPÄJÄRVEN YLEISÖTILAISUUS 7.12.2000 </em></p>
<p><em type="bold">Yleistä</em> Miksi erämaat sijaitsevat juuri Ylä-Lapin alueella? -Yksi erämaa-alueiden perustamisen lähtökohdista oli, että nämä ovat laajoja, tiettömien taipaleiden takana olevia erämaisia alueita. Muualla Suomessa tällaisia alueita ei ole jäljellä. +Ei muutosta suunnitelmaan. </p>
<p xml:lang="est">LIITE 2. 6(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">LEPPÄJÄRVEN YLEISÖTILAISUUS 7.12.2000 </em></p>
<p><em type="bold">Yleistä</em> Kysyttiinkö perustamisvaiheessa  tietoja lappilaisilta vai ainoastaan  eteläsuomalaisilta? -Erämaakomiteassa oli edustajia sekä Etelä- että PohjoisSuomesta. +Ei muutosta suunnitelmaan. </p>
<p>Jos polttopuunotto-oikeudet, kulkuoikeudet ja metsästys- ja kalastusoikeudet jäävät, se on ihan hyvä.  -Suunnitelmalla pyritään turvaamaan paikallisten ihmisten  perinteiset oikeudet, eikä niihin esitetä muutosta. +Ei muutosta suunnitelmaan.</p>
<p>Eihän tässä mitään heikkoa olekaan, kun kaikki nautinnat ja muut säilyvät. -Ks. yllä.</p>
<p>Säilytetään oikeudet entisellään. -Ks. yllä.</p>
<p>Erämaalaki antaa tiettyjen elinkeinojen harjoittajille käyttöoikeuksia. +Ei muutosta suunnitelmaan.</p>
<p>Kieltoja ja asetuksia emme kovin paljon halua erämaasuunnitelmaan, mutta historian tietoja pitää laittaa. -Alueen luonnon ja käytön perusselvityksessä on kartoitettu alueen esihistoriaa ja historiaa. Sen sijaan itse suunnitelma keskittyy nykypäivään ja tulevaisuuteen. +Ei muutosta suunnitelmaan.</p>
<p><em type="bold">Yksityisten ihmisten tukikohdat / maa-alueiden vuokra- ja käyttöoikeudet</em> Voiko Salvasjärvessä sijaitsevia  luontaiselinkeinotukikohtia ostaa  omaksi?  -Ei. Erämaalaki kieltää maa-alueen myymisen yksityisille ihmisille.  +Ei muutosta suunnitelmaan. </p>
<p>Metsähallituksen tulee pitää huolta,  että meillä on yhtä suuri oikeus erämaaalueella kuin saamelaisillakin. -Metsähallitus pyrkii turvaamaan kaikille paikallisille yhtäläiset  oikeudet harjoittaa luontaiselinkeinoja. +Ei muutosta suunnitelmaan.</p>
<p>Olen kotitarvekalastaja. Jos sanon,  että osoittakaa minulle Salvasjärveen tukikohta, osoitatteko te? -Suunnitelman mukaan uusia kotitarvekalastuksen tukikohtia ei voida perustaa erämaa-alueelle. Hakijan tulee täyttää porotalouden ja luontaiselinkeinojen rahoituslain (45/2000) kriteerit. +Ei muutosta suunnitelmaan.</p>
<p>Suunnitelmassa pitää ottaa huomioon seuraava kommentti: ”Seutukunnan talojen tuli hankkia osa perustuotantoa ympäröivien erämaiden metsistä ja vesistä. Talo-oikeuksiin kuului myös kotieläinten esteetön laiduntamisoikeus. Kyseisiin oikeuksiin kuuluu myös kotitarve- ja polttopuun otto 16,5 km:n  etäisyydeltä asutettavasta talosta(?). Edellä mainitut talojen oikeudet nauttivat eduskunnan perustuslakivaliokunnan lausuman mukaan perustuslaillista  omistussuojaa.” -Talojen oikeudet ovat aikojen myötä muuttuneet. Asutusaikana talon oikeudet saattoivat olla erilaiset kuin silloin, kun oikeudet  oli määritelty isojaossa. Isojaossa talot saivat omaa metsää tai  osuuksia yhteismetsään. Sen jälkeen useimpia taloja on jaettu, jolloin lohkotiloillakin voi olla keskenään erilaisia oikeuksia; toisella voi olla esimerkiksi osuuksia yhteisiin ja toisella ei. Vaikka omistusoikeutta periaatteessa suojellaan perustuslailla, niin valtio voi  muuttaa laeilla oikeuksien sisältöä. Esim. kaavoituksella,  rakentamisrajoituksilla, kalastuksen ja metsästyksen rauhoitusajoilla jne. voidaan omistusoikeuden sisältöä muuttaa. Sama  koskee yksityisten, yhtiöiden ja valtion omistuksia. Tällä hetkellä olemassa olevan tilan oikeudet näkyvät kiinteistörekisteristä ja maanmittausasiakirjoista. Lisäksi sovelletaan voimassa olevia  lakeja. +Ei muutosta suunnitelmaan.</p>
<p><em type="bold">Kesäaikainen liikenne ja kulku-urat</em> Paikallisten mönkijäliikennettä saisi rajoittaa, kun katsoo noita hillajänkiä. -Suunnitelmassa esitetään tiukkaa lupakäytäntöä jatkettavaksi. +Ei muutosta suunnitelmaan. </p>
<p xml:lang="est">LIITE 2. 7(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">LEPPÄJÄRVEN YLEISÖTILAISUUS 7.12.2000 </em></p>
<p><em type="bold">Kalastus</em> Tarvantovaaran jokiin Salvasjokeen,  Siilasjokeen, Paatsikkajokeen ja Tarvantojokeen pitäisi istuttaa kaloja, jotta  matkailijoilla olisi kalastettavaa. Istutuksen voisi tehdä paikallisellakin kalalla, esim. siirtoistutuksella. Harriakin voisi istuttaa. -Tällaisessa pitkän aikavälin suunnitelmassa ei kannata  kalastuksen järjestelyjen suhteen tehdä näin tarkkoja esityksiä. +Suunnitelmassa MH velvoitetaan laatimaan tarkempi kalavesien hoito- ja käyttösuunnitelma alueelle ottaen huomioon kalastusalueen alueelleen laatima hoito- ja käyttösuunnitelma. </p>
<p><em type="bold">Metsästys</em> Koirat pois metsästyksestä. -Vastakkaisiakin kommentteja esitettiin, ks. alla. </p>
<p>Koirattomat ihmiset tekevät tuhoa riistalle,  kun haavoittuneet linnut jäävät maastoon. Hyvin koulutettu koira on tärkein  metsästyksessä, mutta ei niitä koiria  joka paikassa tarvitse olla.  -Lupametsästystä voidaan ohjata tai rajoittaa metsästyksestä mahdollisesti aiheutuvien häiriöiden ehkäisemiseksi eri tavoin. Kuultuaan eri osapuolia Metsähallitus voi asettaa rajoituksia ulkopaikkakuntalaisten harjoittamaan lupametsästykseen. Lisäksi voidaan asettaa lupaehtoja, esim. yhteydenottovelvollisuus paliskuntien yhteyshenkilöihin.  +Kirjattu suunnitelmaan.</p>
<p>Ulkopaikkakuntalaisten harjoittama  kevätpyynti ei ehkä ole tarpeen. +Ei muutosta suunnitelmaan.</p>
<p>Pitäisi saada luvat vanhoille myrkkypyytäjille, niin saataisiin vähennettyä kettukantaa. -Metsästyslaki (615/1993) kieltää tämän, joten tällaista ei  voida suunnitelmassa esittää. +Hks:ssa on MH:n kannanotto: riistanhoidollisista ja luonnonsuojelullisista syistä MH pitää ketunmetsästystä tärkeänä.</p>
<p>Pitäisi panna muutaman satasen tapporaha ketusta. +Ei muutosta suunnitelmaan.</p>
<p>Laitetaan suunnitelmaan, että Leppäjärven miehet putsaa ketut tältä alueelta. -Erittäin kannatettavaa, jos paikalliset pyytävät kettuja alueelta. +Hks:ssa on MH:n kannanotto: riistanhoidollisista ja luonnonsuojelullisista syistä MH pitää ketunmetsästystä tärkeänä.</p>
<p><em type="bold">Muuta</em> Meillä on olemassa karjan laiduntamisoikeus. Se pitää säilyä myös erämaaalueella. Oikeus on saantokirjassa mainittu. Laitamme tähän erämaasuunnitelmaan  Tarvantovaaran erämaa-alueelle laidunnusalueen lapinlehmälle. -Erämaalaki (62/1991) sallii maan vuokraamisen tai käyttöoikeuksien luovuttamisen vain porotalouden, metsästyksen, kalastuksen ja keräilyn tarpeisiin. +Erämaalaki ei mahdollista tällaista esitystä suunnitelmassa. </p>
<p>Kaikki vanhat kulkureitit pitää piirtää kartalle. -Tämä voidaan tehdä, mutta ei edellytä suunnitelmaa. +Ei muutosta suunnitelmaan.</p>
<p xml:lang="vep"><em type="bold">KÄSIVARREN PALISKUNTA 21.12.2000 </em></p>
<p><em type="bold">Tuvat</em> Syväjärven autiotupa on hankalassa  paikassa. Voisi olla Syväjärven rannassa. -Tämä kommentti on tullut useammalta taholta. +Lähinnä tätä tupaa ajatellen suunnitelmaan on jätetty varaus, että olemassa olevia tupia voidaan siirtää noin 2 km:n säteellä tarkoituksenmukaisempaan paikkaan. </p>
<p>Paliskunta ei kaipaa lisää tupia. +Suunnitelmaan jätetään varaus, että jos paliskunnan tarpeet muuttuvat, se voi neuvoteltuaan Metsähallituksen kanssa esim. vaihtaa paimentopaikkojensa sijaintia.</p>
<p xml:lang="est">LIITE 2. 8(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p xml:lang="vep"><em type="bold">KÄSIVARREN PALISKUNTA 21.12.2000 </em></p>
<p><em type="bold">Yksityisten ihmisten tukikohdat / maa-alueiden vuokra- ja käyttöoikeudet</em> Porotalouden ja luontaiselinkeinojen tukikohdat keskitettävä tiettyihin paikkoihin, ei hujan hajan. Paliskunnalta on pyydettävä  lausunto hakemuksista. -Erämaalain tavoitteita tukeva esitys. +Suunnitelmassa on tällainen esitys. </p>
<p>Matkailuyrittäjien tukikohdat  aiheuttavat herkästi häiriötä  porotaloudelle. -Erämaalaki kieltää Metsähallitusta vuokraamasta tai luovuttamasta  maata matkailun tukikohdalle. Sen sijaan Metsähallitus voi perustaa tällaisia tukikohtia ja vuokrata niitä lyhytkestoisesti yksityisille henkilöille tai yrityksille. Yksityismailla olevat matkailuyrittäjien tukikohdat eivät  kuulu erämaahan ja siten eivät myöskään tämän suunnittelun piiriin. +Suunnitelmassa esitetään, että ohjelmapalveluyrittäjät voivat saada tilapäisiä tukikohtia erämaahan korkeintaan kaudeksi kerrallaan.</p>
<p><em type="bold">Kalastus</em> Paliskunta kannattaisi Salvasjärveen talviaikaista verkkokalastuskieltoa. Salvasjärven  rauhoitus on ollut kuturauhoitus syys–tammikuuksi. -Tällaisessa pitkän aikavälin suunnitelmassa ei kannata kalastuksen järjestelyjen suhteen tehdä näin tarkkoja esityksiä. Kalastusalueelle  voi tehdä tällaisen esityksen. +Suunnitelmassa MH velvoitetaan laatimaan tarkempi kalaston hks  alueelle ottaen huomioon kalastusalueen laatiman hks:n suuntaviivat. Salvasjärven rauhoitusesitys käsitellään siinä yhteydessä. </p>
<p><em type="bold">Metsästys</em> Ulkopaikkakuntalaisten koiralla metsästysalueet hyvät, katsottu paliskunnan kanssa.  -Käytännöstä neuvotellaan vuosittain. +Hks:ssa esitetään jatkettavaksi nykyistä vuotuista neuvottelukäytäntöä. </p>
<p>Hyvä että kiellettiin ulko- paikkakuntalaisten harjoittama kevätmetsästys koiralla. -Käytännöstä neuvotellaan vuosittain. +Hks:ssa esitetään jatkettavaksi nykyistä vuotuista neuvottelukäytäntöä.</p>
<p>Ketun myrkkypyynti pitäisi  sallia luotettaville henkilöille. -Metsästyslaki (6158/1993) kieltää tämän, joten ei voida hks:ssa esittää. +Suunnitelmassa on MH:n kannanottona, että Metsähallitus pitää ketunmetsästystä riistanhoidollisista ja luonnonsuojelullisista syistä tärkeänä.</p>
<p><em type="bold">Kesäaikainen liikkuminen ja kulku-urat</em> Tiet kiellettävä erämaissa,  ne vievät erämaan rauhan. -Erämaalain mukainen esitys. +Suunnitelmassa todetaan, että tiet ovat kiellettyjä erämaissa. </p>
<p>Pitkokset ja sillat saatava  Kultima–Leppäjärvi-reitille.</p>
<p>-Tiehallinto hallinnoi ja kunnostaa Kultima–Leppäjärvi-polkua. +Suunnitelmassa esitetään, että mikäli Kultima–Leppäjärvi-polku tulee MH:lle, se pidetään merkittynä ja tarkoituksenmukaisessa kunnossa.</p>
<p>Koiravaljakkoyrittäjä ok: katsotaan vuosi kerrallaan pelisäännöt. +Suunnitelmassa esitetään, että erämaa-alueella jatketaan nykyistä käytäntöä eli myönnetään lupia koiravaljakkoyritystoimintaan Metsähallituksen valtakunnallisia kelkkauria kulkien.</p>
<p><em type="bold">Muuta</em> Kelkan perässä vedettävät arkit lisääntyvä ongelma vesialueilla. -Tähän ei ole lainsäädännöllisiä mahdollisuuksia puuttua. +Ei muutosta suunnitelmaan. </p>
<p><em type="bold">ENONTEKIÖN YHTEISTYÖRYHMÄN KOKOUS 27.02.2001</em> Paikallisten oikeudet huomioitava tarkemmin. Esimerkiksi paikallisille tulisi taata riekonpyyntialueet  erityisellä suojelulla. -Paikallisilla on riekonpyyntioikeus koko alueella. +Ei muutosta. </p>
<p xml:lang="est">LIITE 2. 9(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON HKS:SSA </em></p>
<p><em type="bold">ENONTEKIÖN YHTEISTYÖRYHMÄN KOKOUS 27.02.2001</em> Lapin tiepiirin hallinnassa olevat polut  tulisi kunnostaa. Tiehallinnon tulisi  suorittaa loppuun Kaaresuvanto–Syväjärvi-polun kunnostaminen. -Tiehallinto kunnostaa molempia erämaa-alueella olevia polkuja. +Suunnitelmassa esitetään, että mikäli Kultima–Leppäjärvi-polku ja/tai Lavivaara–Syväjärvi-polku tulevat Metsähallitukselle, ne pidetään merkittyinä ja tarkoituksenmukaisessa kunnossa. </p>
<p xml:lang="vep"><em type="bold">MUUT KOMMENTIT </em></p>
<p><em type="bold">Yleistä</em> On rakennettu kelkkaura kuulematta  rasitteiden omistajia (kalastuskunnat, kalastusalueet). -Metsähallitus kuulee kelkkaura-asioissa paliskuntia ja  saamelaiskäräjiä, mutta ei heitäkään maaoikeuksien omistajina, vaan erikseen lakeihin perustuen. +Ei muutosta suunnitelmaan. </p>
<p>Käsivarren paliskunnan aita Puusasvaara–Kaaresuvanto rakennettiin / lupa  myönnettiin kuulematta asianosaisia,  esim. kalastuskuntaa (nyk. osakaskunta).  Aita sulkee esim. traktorireitin Pahtavaaran–Kotavaaran alueella. -Metsähallitus kuulee aita-asioissa paliskuntia ja saamelaiskäräjiä, mutta ei heitäkään maaoikeuksien omistajina, vaan  erikseen lakeihin perustuen. Pahtavaaran–Kotavaaran alue  on lähellä Kaaresuvannon kylää, erämaa-alueen ulkopuolella. +Ei muutosta suunnitelmaan.</p>
<p><em type="bold">Metsähallituksen tuvat</em> Metsähallituksen ei tule rakentaa matkailutukikohtaa Syväjärvelle. -Tällaista ei ole suunnitteilla. +Ei muutosta. </p>
<p><em type="bold">Kalastus </em>Metsähallituksen ei tulisi myydä tai  myöntää muille lupia erityisperusteisen kalastusoikeuden vesiin. +Ei muutosta suunnitelmaan. </p>
<p><em type="bold">Metsästys</em> Keväällä ei saisi sallia metsästystä koiralla. +Suunnitelmassa esitetään jatkettavaksi nykyistä metsästyksen neuvottelumekanismia, jonka perusteella päätetään vuosittain mm. ulkopaikkakuntalaisten koiran käyttöä koskevista ehdoista. </p>
<p>Paikkakuntalaisten vapaa, maksuton metsästysoikeus tulee säilyttää. -Tämä on erämaalain (62/1991) mukainen tavoite. Suunnitelmalla ei kuitenkaan tällaisia asioita ratkaista, sillä metsästys- (615/1993) ja kalastuslait (286/1982) ovat samat erämaa-alueella ja sen ulkopuolella. +Suunnitelmassa on perusteltu paikkakuntalaisten vapaan metsästysoikeuden säilyttämisen tärkeyttä.</p>
<p><em type="bold">Kesäaikainen liikenne ja kulku-urat</em> Polku Kaaresuvanto– Syväjärvi– Norjan raja laitettava kuntoon. -Tiehallinnon polku Kaaresuvannosta Lavivaaraan on muutettu yleiseksi tieksi,  ja polku Lavivaarasta Syväjärvelle on myös edelleen Tiehallinnon hallinnassa. Syväjärveltä eteenpäin kyseessä on kesäaikainen maastoura, jolle Metsähallitus myöntää paikallisille maastoliikennelupia suunnitelmassa kuvatuin ehdoin. +Suunnitelmassa esitetään, että mikäli Lavivaara–Syväjärvi-polku tulee Metsähallitukselle, se pidetään merkittyinä ja tarkoituksenmukaisessa kunnossa.  Ura Syväjärveltä Norjan rajalle kulkee enimmäkseen kuivassa maastossa ja  on hyvässä kunnossa, mutta sillekin suunnitelma mahdollistaa rakenteiden  tekemisen, jos luonnon kuluminen niin vaatii. </p>
<p>Syväjärven polkua ei ole rakennettu hevosmatkailuyrittämistä varten. Hevoset hajottavat polun rakenteet, joita Syväjärven maanomistajatkin ovat olleet tekemässä. -Kyseessä on Tiehallinnon polku, jolla liikkumiseen ei tarvita maanomistajan lupaa. Toisaalta kaikki maastoa merkittävästi kuluttava kulkeminen olisi hyvä keskittää samoille urille luonnon kulumisen minimoimiseksi. +Suunnitelmassa on esitys ja suositus, että hevosilla liikkuminen keskitetään samoille urille, joille paikkakuntalaiset saavat kesäaikaisia maastoliikennelupia.</p>
<p xml:lang="est">LIITE 2. 10(10)</p>
<p><em type="bold">TILAISUUS JA EHDOTUS MH:N KOMMENTTI, MITEN OTETTU HUOMIOON </em></p>
<p xml:lang="vep"><em type="bold">MUUT KOMMENTIT </em></p>
<p><em type="bold">Kesäaikainen liikenne ja kulku-urat</em> Hevosmatkailu Syväjärvelle haittaa  pyöräilyä ja kävelyä. -Ks. yllä. </p>
<p>Olemassa olevat urat tulisi kunnostaa ja  pitää kunnossa. Ei uusia uria erämaahan. +Suunnitelmassa on tällainen esitys.</p>
<p>Palojärveltä Salvasjärvelle kulkeva vanha polku tulisi kunnostaa. -Tälle polulle paikkakuntalaiset saavat kesäaikaisia maastoliikennelupia. +Suunnitelmassa on esitys, että Metsähallitus seuraa kesäaikaisten maastourien kulumista ja rakentaa tarvittaessa  kuluneisiin tai vaarallisiin kohtiin mönkijäpitkoksia tai siltoja, mikäli alueen luonnontilaisuuden säilyttäminen tätä edellyttää. Muualle kuin niille urille, joille suunnitelma mahdollistaa  paikkakuntalaisten luvanvaraisen kesäaikaisen maastoliikenteen, näitä rakenteita ei tehdä. Palojärveltä Salvasjärvelle kulkeva polku kuuluu niihin uriin, joille rakenteita  on mahdollista tehdä.</p>
<p xml:lang="est">LIITE 3. 1(10)</p>
<p><em type="bold">Suunnitelmaluonnoksen esittelytilaisuuksissa esille tulleet näkökohdat ja niiden huomioon ottaminen suunnitelmassa  </em></p>
<p>Suunnitelmaluonnos valmistui kesäkuussa 2002 ja sitä esiteltiin sidosryhmille ja paikallisille asukkaille seuraavasti:</p>
<p type="listitem">•  Enontekiön kuntakohtaiselle yhteistyöryhmälle 28.8.2002</p>
<p type="listitem">•  Käsivarren paliskunnalle 28.8.2002</p>
<p type="listitem">•  paikallisille asukkaille Leppäjärvellä 30.9.2002 ja Kaaresuvannossa 1.10.2002 järjestetyissä yleisötilaisuuksissa</p>
<p type="listitem">•  Enontekiön kalatalousneuvottelukunnalle 21.10.2002</p>
<p type="listitem">•  saamelaiskäräjien edustajille 17.12.2002 (lakisääteinen neuvottelu)</p>
<p>Tähän on kirjattu kokouksissa tulleet suunnitelmaa (hks) koskevat esitykset ja muutostoivomukset sekä se, miten ne on otettu huomioon suunnitelmassa. Kokouksissa tuli myös sellaisia kysymyksiä ja kommentteja, jotka eivät liittyneet Tarvantovaaran erämaahan. Ne kirjattiin muistiin, mutta niitä ei ole tässä yhteydessä käsitelty. Kokouksissa kritisoitiin joiltain osin myös nykyistä lainsäädäntöä, mutta koska suunnitelma on laadittu voimassa olevan lainsäädännön mukaisesti, tällaisia kommentteja ei tässä laajemmin huomioida.</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET LUONNOKSEEN </em></p>
<p xml:lang="deu"><em type="bold">ENONTEKIÖN YHTEISTYÖRYHMÄN KOKOUS 28.8.2002 </em></p>
<p><em type="bold">Porotalous </em>Porotalouden laidunkierron nykytilanteen  kuvausta tulisi tarkistaa yhdessä Käsivarren paliskunnan kanssa. -Asia on tarkistettu paliskunnalta.  +Tiedot on korjattu suunnitelmaan. </p>
<p>Eri käyttömuotojen vaikutukset porotalouteen tulisi selvittää. Varsinkin matkailun ja maastoajoneuvojen vaikutus luontoon ja sitä kautta porolaitumiin olisi selvitettävä. -Hks:ssa on tällainen suositus yleisellä tasolla. Esitykseksi  sitä ei voi nostaa, koska asia ei ole MH:ssa päätettävissä. +Suunnitelman suositusta täsmennettiin lisäämällä nämä  nimenomaiset tutkimustarpeet.</p>
<p><em type="bold">Liikenne ja liikkuminen</em> Paikkakuntalaisten kesäaikaisten maastoliikenneurien karttaa tulee tarkistaa ja  täsmentää. +Tiedot on korjattu suunnitelmaan. </p>
<p>Enontekiön kunnan edustajat esittivät kaikkien kunnan alueella olevien moottorikelkkaurien laillistamista moottorikelkkareiteiksi. -Metsähallitus ei vastusta urien perustamista reiteiksi,  mikäli näin linjataan. +Kirjattu suunnitelmaan.</p>
<p>Saamelaiskäräjien edustajat kannattivat  moottorikelkkaurien säilyttämistä nykyisellään, urina. -Ks. edellinen.</p>
<p xml:lang="vep"><em type="bold">KÄSIVARREN PALISKUNNAN KOKOUS 28.8.2002 </em></p>
<p><em type="bold">Porotalous</em> Luvussa on vanhentunutta ja osin  virheellistäkin tietoa porotalouden  merkityksestä alueella. +Tiedot on korjattu suunnitelmaan Käsivarren paliskunnan edustajien esityksen mukaisesti. </p>
<p xml:lang="est">LIITE 3. 2(10)</p>
<p xml:lang="fkv"><em type="bold">TILAISUUS JA EHDOTUS KOMMENTTI JA MUUTOKSET HKS:AN </em></p>
<p xml:lang="vep"><em type="bold">KÄSIVARREN PALISKUNNAN KOKOUS 28.8.2002 </em></p>
<p><em type="bold">Porotalous</em> Suunnitelman suosituksiin koskien laiduntutkimuksia tulisi lisätä  seuraava teksti: ”Metsähallitus näkee laiduntutkimukset tärkeiksi  ja esittää niiden jatkamista ja edelleen kehittämistä.” +Muutos on tehty. </p>
<p>Porotaloutta koskevaan <span type="quote">”Eri käyttömuotojen vaikutukset porotalouteen tulisi tutkia”</span> paliskunta totesi, että erityisen tärkeää olisi saada tutkittua tietoa moottorikelkkailun mahdollisista haitoista porotaloudelle. +Suunnitelman suositusta  täsmennettiin lisäämällä  tarkennettu tutkimustarve.</p>
<p><em type="bold">Riistanhoito ja metsästys</em> Esityksiin lisättävä seuraava teksti: ”Metsähallitus neuvottelee vuosittain metsästyslupajärjestelyistä riistanhoitoyhdistyksen, Käsivarren paliskunnan, metsästysmatkailusta ainakin osan toimeentulostaan saavien yrittäjien ja mahdollisten ammattimetsästäjien kanssa.” +Muutos on tehty. </p>
<p><em type="bold">Luontomatkailu ja virkistyskäyttö</em> Lukuun tulisi täsmentää kohtaan <em type="bold">vuokratuvat ja isännöidyt vuokratuvat</em> seuraava teksti: ”Jos tällaisia tupia perustetaan Tarvantovaaran erämaa-alueelle, ne tulevat Metsähallituksen yhteiskunnalliseen  hallintaan ja niitä vuokrataan lyhytkestoisesti matkailuyrittäjille.” -Hks:sta poistettiin lausuntokierroksen jälkeen kuvaukset em. tuvista, koska niitä ei alueella ole. +Muutettu suunnitelmaan. </p>
<p>Tavoitteisiin ja toimenpiteisiin kohtaan 6 täsmennys: ”Ohjelmapalveluiden tilapäiset tukikohdat käsitellään vuosittain matkailuyrittäjien, Käsivarren paliskunnan ja Metsähallituksen yhteisneuvotteluissa. Syrjävyöhykkeelle sijoitettaviin tukikohtiin on oltava paliskunnan suostumus.” +Muutos on tehty.</p>
<p>Kestävällä perustalla toimivien luontomatkailuyrittäjien pitäisi kuljettaa ihmisperäisetkin jätökset pois silloin, kun yrittäjän  toiminta on laajaa ja kuormittaa tiettyä aluetta säännöllisesti. -Näin yksityiskohtaisia esityksiä ei kirjata hks:an, mutta MH pyrkii edistämään  luontomatkailun kestävyyttä neuvotteluin  ja sopimuksin. Myös MH:n ympäristö- ja  laatujärjestelmä velvoittaa tähän. +Ei muutosta.</p>
<p>Virkistysvyöhykkeen leveydelle ei ole tarkoituksenmukaista määrittää tiukkaa m-määrää, mutta kyseessä on noin 100 m:n vyöhyke moottorikelkkauran molemmin puolin. Autiotupien  ympärillä vyöhyke on laajempi (sis. Rajavartiolaitoksen tuvat). -Asia näkyy vyöhykekartasta, kyseessä oli täsmentävä kommentti. +Ei muutosta.</p>
<p><em type="bold">Liikenne ja liikkuminen</em> On hyvä, että MH myöntää ulkopaikkakuntalaisille talviaikaisia maastoliikennelupia merkittyjen moottorikelkkaurien ulkopuolelle ennalta sovituille kulku-urille edellyttäen, että heillä on alueen ja olosuhteet hyvin tunteva paikkakuntalainen opas matkassa tai he osallistuvat maksulliselle moottorikelkkasafarille. +Ei muutosta. </p>
<p>Paikalliset oppaat velvoitettava olemaan yhteydessä Käsivarren paliskunnan ko. alueen työnjohtajiin, ennen kuin lähtevät ulkopaikkakuntalaisten oppaaksi moottorikelkkaurien ulkopuolelle. -MH:n lupakäytännön mukainen kommentti. -Lukua 11 on täsmennetty lausuntokierroksen jälkeen.</p>
<p><em type="bold">Kulkuyhteyksiä ja liikkumista ohjaavat säädökset</em> -lukuun tulisi lisätä seuraava teksti: ”Myöskään vaikeasti liikuntavammainen henkilö ja hänen saattajansa eivät tarvitse  maastossa liikkumiseen maanomistajan lupaa, mutta toiminta vaatii alueellisen ympäristökeskuksen luvan.” -Vaikeasti liikuntavammainen ei maastoliikennelain (4 §, 2 mom kohta 7) mukaan tarvitse lupaa myöskään alueelliselta  ympäristökeskukselta. Se voi myöntää maastoliikenteeseen luvan henkilölle,  jonka liikuntakyky on rajoittunut. +Kirjattu suunnitelmaan. </p>
<p xml:lang="est">LIITE 3. 3(10)</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET HKS-LUONNOKSEEN </em></p>
<p xml:lang="vep"><em type="bold">KÄSIVARREN PALISKUNNAN KOKOUS 28.8.2002 </em></p>
<p><em type="bold">Liikenne ja liikkuminen</em> Paikkakuntalaisten kesäaikaisten maastoliikenneurien karttaa tulee tarkistaa ja täsmentää, mutta ei lisätä uusia uria. Esimerkiksi Lavivaara–Syväjärvi-välillä tulisi olla vain yksi ura, so. vanha Tiehallinnon polku, ja harjuja pitkin Hietajoen lähellä kulkeva ura tulisi poistaa kokonaan käytöstä luonnon kulumisen takia. -Sama kommentti kuin Enontekiön yhteistyöryhmällä ja osin Leppäjärven ja Kaaresuvannon yleisötilaisuuksissa. +Tiedot on korjattu suunnitelmaan. </p>
<p><em type="bold">Käyttöoikeuksien vuokraus ja luovutus</em> Tavoitteet ja toimenpiteet, kohta 1 tarkennus: ”– – päättää Metsähallitus tuvan käytöstä suunnitelmassa esitetyn vyöhykejaon  mukaisesti kuultuaan asiassa ensin sidosryhmiä ja ottaen porotalouden edut huomioon. Erityisesti neuvotellaan Käsivarren paliskunnan käyttötarpeesta tuville.” +Muutos on tehty. </p>
<p>Karttoihin pitäisi saada tieto, että Tarvannon Kärppälompolon tupa  on lukittu. Ongelmana on, että vanhoissa kartoissa tupa on autiotupana, ja jotkut kulkijat hakeutuvat sinne ko. tiedon varassa. -MH antaa tämän tiedon uusittaviin karttoihin aina, kun mahdollista. MH  ei kuitenkaan tuota maastokarttoja itse. MH:n <em type="bold">luontoon.fi</em>-sivuilla tiedot  pyritään pitämään ajan tasalla. +Ei muutosta. </p>
<p xml:lang="vep"><em type="bold">KALATALOUSNEUVOTTELUKUNNAN KOKOUS 21.10.2002 </em></p>
<p><em type="bold">Kalavesien hoito ja kalastus</em> Kalastusalueen rooli kalakantojen hoidossa ja kalastuksen  järjestämisessä on tuotava selkeämmin esille heti luvun <em type="bold">Kalastusoikeus ja kalastusrajoitukset</em> alussa. +Muutos on tehty. </p>
<p>Tavoitteet ja toimenpiteet, kohtaan 3 lisätään: ”Siikaistutuksissa  tulee pyrkiä käyttämään alueen omia siikakantoja heti, kun se on vesiviljelyllisistä syistä mahdollista.” +Muutos on tehty.</p>
<p>Tavoitteet ja toimenpiteet, kohtaan 4 viimeinen lause: <span type="quote">”Alueen vesiin  ei istuteta alkuperältään vieraita kalakantoja”</span> korvataan lauseella:  ”Istutukset tulee toteuttaa tarkoitukseen sopivilla kalakannoilla.” +Muutos on tehty.</p>
<p xml:lang="vep"><em type="bold">LEPPÄJÄRVEN YLEISÖTILAISUUS 30.9.2002 </em></p>
<p><em type="bold">Yleistä</em> Onko erämaalaki perustuslain  suojaama, so. missä järjestyksessä se on säädetty? -Erämaalaki on säädetty normaalissa lainsäätämisjärjestyksessä,  ei perustuslainsäätämisjärjestyksessä.  +Ei muutosta. </p>
<p>Erämaalaissa puhutaan vain  saamelaiskulttuurin turvaamisesta.  -Erämaalain muina tavoitteina on alueiden erämaisuuden säilyttäminen, luontaiselinkeinojen turvaaminen ja luonnon monipuolisen käytön  edellytysten kehittäminen. +Ei muutosta.</p>
<p>Tulevatko paikkakuntalaisten  kalastus, metsästys ja puun  ottaminen maksullisiksi?  -Erämaa-alueen hks ei määrittele maksullisuutta, vaan pyrkii vain  turvaamaan osaltaan paikallisten kalastuksen, metsästyksen ja polttopuunsaannin. Paikkakuntalaisten kalastus ja metsästys eivät ole nykylainsäädännöllä maksullisia, mutta puiden kaataminen valtionmailta  on nykyiselläänkin maksullista myös paikkakuntalaisille.  +Ei muutosta.</p>
<p xml:lang="est">LIITE 3. 4(10)</p>
<p xml:lang="fkv"><em type="bold">TILAISUUS JA EHDOTUS METSÄHALLITUKSEN KOMMENTTI JA MUUTOKSET LUONNOKSEEN </em></p>
<p xml:lang="vep"><em type="bold">LEPPÄJÄRVEN YLEISÖTILAISUUS 30.9.2002 </em></p>
<p><em type="bold">Yleistä </em>Metsähallituksen yhteistyöryhmässä kuullaan kyllä muita tahoja, mutta ei lapinkyliä. Korkein oikeuskin pyysi lausuntoa lapinkylältä, mutta ei saamelaiskäräjiltä. -Metsähallitukselle ei ole selvää, mihin oikeusprosessiin tässä viitataan.  MH:n Enontekiön kuntaa koskevassa yhteistyöryhmässä on kolme kunnan  ja kaksi saamelaiskäräjien valitsemaa edustajaa. Näistä valinnoista riippuu,  miten lapinkylä ry:t ovat yhteistyöryhmässä edustettuina. Metsähallitus  kuulee saamelaiskäräjiä lakiin perustuen, ei maaoikeuksien omistajana. +Ei muutosta suunnitelmaan, mutta lisätään lausuntokierroksen jakeluun  alueella toimivat lapinkylä ry:t. </p>
<p><em type="bold">Malminetsintä ja kaivostoiminta</em> Miten erämaalaki suhtautuu kaivostoimintaan ja malminetsintään? -Valtausten teko on mahdollista, mutta kaivosasia ei ole MH:n päätettävissä. Suunnitelmassa Metsähallitus tee asiaa koskevia suosituksia, koska erämaaalueelle ei saa määrätä kaivospiiriä ilman valtioneuvoston hyväksymistä. +Ei muutosta. </p>
<p><em type="bold">Luontomatkailu ja virkistyskäyttö</em> Kultimasta Leppäjärven  kautta Kautokeinoon menevä vanha tielinjaus, joka näkyy leveänä aukkona maastossa, pitäisi merkitä ja sen varrelle pitäisi saada tulipaikka. -Erämaa-alueella kulkee jo Tiehallinnon polku, joka on merkitty reitti Kultimasta Leppäjärvelle. Erämaa-alueiden luonteeseen eivät pääsääntöisesti sovi  huolletut tulipaikat. Erämaassa kulkija saa valita tulipaikkansa vapaasti. +Ei muutosta. </p>
<p>Leppäjärvi–Kultima-polun varteen, esim. Hanhijärvelle, tulisi saada tulipaikka. -Kyseessä on virkistysvyöhyke, ja merkityn polun varrelle jos minne sopii  huollettu tulipaikka. Suunnitelmaan voi jättää varauksen, että alueelle voidaan tulevaisuudessa rakentaa tulipaikka. Suunnitelman varaus ei vielä tarkoita, että Metsähallitus rakentaa tulipaikan, sillä siihen pitää myös löytyä varat.  +Hks:an on lisätty mahdollisuus: Virkistysvyöhykkeelle Tiehallinnon merkittyjen polkujen varteen voidaan rakentaa korkeintaan kaksi huollettua tulipaikkaa.</p>
<p>Syvä- ja Salvasjärven autiotuvat voisi siirtää muualle, koska ne ovat niin syrjäisissä paikoissa, etteivät kulkijat osu tupien kohdalle.  -Suunnitelmaluonnoksessa on varaus, että alueella olevia tupia voidaan  siirtää toiseen paikkaan noin kahden kilometrin säteellä. +Ei muutosta.</p>
<p>Syväjärveltä Kautokeinoon menevän polun varteen  tulisi saada opasteita. -Alueelle ei kohdistu niin paljon retkeilykäyttöä, että olisi järkevää merkitä  polku ja tehdä sinne retkeilyä palvelevia rakenteita. Polkujen ylläpito on  kallista, eikä tämä alue kuulu Metsähallituksen retkeilyn painopistealueisiin. +Ei muutosta.</p>
<p>Luontaiselinkeinojen  harjoittajat asuvat Metsähallituksen autiotuvissa jopa viikkoja yhteen menoon ja  kuluttavat puita.  -Suunnitelmassa esitetään nykykäytännön jatkamista: ”Poromiehet voivat yöpyä autiotuvissa useampiakin perättäisiä öitä hiljaisena kautena edellyttäen, että he sopivat asiasta etukäteen Metsähallituksen kanssa.”  +Suunnitelmaan muutettu: ”Luontaiselinkeinonharjoittajat voivat yöpyä – – ”.</p>
<p><em type="bold">Liikenne ja liikkuminen</em> Miksi poromiehet saavat ajaa mönkijällä vapaammin kuin muut paikalliset  asukkaat? Nimismies ei anna aseenkuljetuslupaa, mikäli paikallisella  metsästäjällä ei ole esittää MH:n maastoliikennelupaa. Luontaiselinkeinoa  harjoittava kokee niin, että vain poronhoitajat voivat kulkea alueella vapaasti. -Poromies tarvitsee metsästämään mennessään samanlaisen maastoliikenneluvan kuin muutkin paikalliset, mutta jos hän on poronhoitotöissä, hänelle riittää poroisännän tai varaporoisännän lupa mönkijällä kulkemiseen. Kaikki Enontekiön kunnan asukkaat ovat samanarvoisia, kun Metsähallitus myöntää paikallisten  asukkaiden maastoliikennelupia erämaa-alueelle. +Ei muutosta. </p>
<p xml:lang="est">LIITE 3. 5(10)</p>
<p xml:lang="fkv"><em type="bold">TILAISUUS JA EHDOTUS METSÄHALLITUKSEN KOMMENTTI JA MUUTOKSET LUONNOKSEEN </em></p>
<p xml:lang="vep"><em type="bold">LEPPÄJÄRVEN YLEISÖTILAISUUS 30.9.2002 </em></p>
<p><em type="bold">Liikenne ja liikkuminen</em> Jos mönkijäreittiverkostoa  parannettaisiin, se auttaisi  vähentämään mönkijöiden  maastoon aiheuttamia paineita. -Suunnitelmassa on tämän suuntainen esitys, että olemassa olevat  vakiintuneet kulku-urat pidetään kunnossa. +Ei muutosta. </p>
<p>Mönkijän käytön voisi kieltää kaikilta alle 60-vuotiailta.  Mönkijän käyttö pitäisi kieltää kaikilta tasapuolisesti. -Tämä ei ole erämaasuunnittelussa päätettävissä oleva asia. Tällainen vaatisi lainsäädännöllisiä muutoksia. +Ei muutosta.</p>
<p>Kaurajärvelle ja Jaarnajärvelle pitäisi saada Leppäjärveltä  mönkijäura.  -Tämä ei ole nykyisellään vakiintunut kulku-ura, vaan olisi uusi ura  nykyisten lisäksi. Erämaa-alueen perustamistarkoituksen vastainen esitys. +Ei muutosta.</p>
<p>Pyydettiin lihavoinnilla merkittyä lisäystä kohtaan, jossa todetaan että Metsähallitus myöntää ulkopaikkakuntalaisille talviaikaisia maastoliikennelupia myös merkittyjen Metsähallituksen valtakunnallisten moottorikelkkaurien ulkopuolelle ennalta sovituille kulku-urille edellyttäen, että heillä on alueen ja olosuhteet  hyvin tunteva <em type="bold">luotettava </em>paikkakuntalainen opas matkassa tai he osallistuvat  maksulliselle moottorikelkkasafarille.  -MH ei voi alkaa luokitella paikkakuntalaisia ihmisiä luotettaviin/epäluotettaviin. +Hks:an on päivitetty luku 11 <em type="bold">Maastoliikenne ja muu liikkuminen</em>. </p>
<p>Metsähallitus ei saisi estää  käytössä olevien polkujen  merkitsemistä, esim. Palojärveltä Lätäsenon kautta Somasjärvelle.</p>
<p>-MH pystyy nykyisellä rahoituksella juuri ja juuri ylläpitämään nykyisen palveluvarustuksen. MH:lla ei ole mahdollisuuksia perustaa kokonaan uusia merkittyjä reittejä ja niiden vaatimia rakenteita soidensuojelualueelle, ja lisäksi niitä myös vastustavat jotkin sidosryhmät. MH laati vuosina  1999–2000 Ylä-Lapin luonnonvarasuunnitelman (Sandström ym. 2000), jossa kuultiin laajasti eri intressiryhmiä; lopputuloksena on näistä asioista seuraavanlainen linjaus: Tavoitteena on nykyisten palvelurakenteiden säilyttäminen määrällisesti ja ylläpito ja huolto siten, että laatutaso säilyy ja täyttää myös Metsähallituksen ympäristö- ja laatujärjestelmän vaatimukset. Kehittäminen suunnataan virkistyskäytön ja ohjelmapalvelutoiminnan  tarpeista lähtien muutamille keskeisille alueille, joita Enontekiöllä ovat Käsivarren erämaa, Lätäsenon vesiretkeilyreitti ja Hetan lähivirkistysalue. Merkityt reitit tiettömiin laajoihin kairoihin luovat ihmisille väärää  turvallisuuden tunnetta. Palveluvarustus on kuitenkin hyvin vähäistä tai olematonta, ja omin avuin on tultava toimeen. Sen, joka osaa ja jaksaa tällä alueella omin voimin kulkea ja leiriytyä, tulee osata myös suunnistaa. Kyseinen linjaus Palojärveltä Lätäsenon kautta Somasjärvelle ei ole  myöskään Tunturi-Lapin seutukaavassa erämaa-alueen osalta. +Ei muutosta.</p>
<p>MH mainostaa maastopyöräilyreittejä esitteessä, mutta mitä se aikoo tehdä virallisten pyöräilyreittien saamiseksi kuntaamme? -Paikkakuntalaisten kesäaikaiset maastoliikenneurat ovat monin paikoin hyviä maastopyöräilyreittejä. Erämaa-alueella Lavivaara–Syväjärvi- ja Kultima–Leppäjärvi-urat ovat merkittyjä, ja Tiehallinto kunnostaa niitä.  Erämaa-alueella maastopyöräilyn edellytykset on hyvin turvattu hks:lla. +Ei muutosta.</p>
<p><em type="bold">Käyttöoikeuksien vuokraus ja luovutus</em> Mitä tapahtuu, jos yksityishenkilö rakentaa Tarvantovaaran erämaa-alueelle metsästysmajan? Saako hän rakennusluvan  Metsähallitukselta, mikäli hän anoo sitä, koska kunta ei hänelle varmaankaan tällaista lupaa myönnä? -Luvattomasta rakentamisesta joutuu käräjille. Metsähallitus ei ole  rakennuslupien myöntäjä, vaan vastaa maapohjan vuokra- ja käyttöoikeussopimuksista. Ks. myös alla oleva vastaus. +Ei muutosta. </p>
<p xml:lang="est">LIITE 3. 6(10)</p>
<p xml:lang="fkv"><em type="bold">TILAISUUS JA EHDOTUS KOMMENTTI JA MUUTOKSET LUONNOKSEEN </em></p>
<p xml:lang="vep"><em type="bold">LEPPÄJÄRVEN YLEISÖTILAISUUS 30.9.2002 </em></p>
<p><em type="bold">Käyttöoikeuksien vuokraus ja luovutus</em> Miksi paliskunta voi rakentaa kämppiä erämaa-alueelle, mutta yksityiset eivät voi? Metsähallitus riitelyttää paikkakuntalaisia myöntämällä toisille elinkeinoille tukikohtia ja toisille ei. Tarvantovaaran ja Urtivaaran (Rupisuolijärven) tuvat menivät yhdelle luontaiselinkeinolle, porotaloudelle, vaikka myös riekonpyytäjillä olisi ollut niille käyttöä ja tarvetta. -Erämaa-alueen yksi päätarkoitus on luontaiselinkeinojen turvaaminen. Lainsäädännöllä on pyritty turvaamaan myös luontaiselinkeinojen tukikohtatarpeet. MH voi suunnitelman mukaisesti myöntää luontaiselinkeinojen harjoittajalle tukikohdan, jos hakija saa päätoimisen toimeentulonsa luontaiselinkeinoista eli täyttää porotalouden ja luontaiselinkeinojen rahoituslain (45/2000) kriteerit. +Ei muutosta. </p>
<p>Oikeudessa on päätetty, että erityisperusteisen kalastusoikeuden haltija voi rakentaa korvauksetta mökin sen järven rannalle, johon hänellä on kalastusoikeus.  -Hovioikeuden päätös ei mahdollista mökin  rakentamista. +Ei muutosta.</p>
<p xml:lang="vep"><em type="bold">KAARESUVANNON YLEISÖTILAISUUS 1.10.2002 </em></p>
<p><em type="bold">Yleistä</em> Metsähallituksen ei tarvitse tehdä suunnitelmia lainkaan, koska alue ei kuulu Metsähallitukselle.  -Nykylainsäädäntö kuitenkin velvoittaa Metsähallituksen laatimaan erämaa-alueille hks:t. +Ei muutosta. </p>
<p>Suunnitelmasta tulee pyytää lausunto kalastuksen ja metsästyksen alkuperäisiltä oikeudenomistajilta, toisin sanoen lapinkylien perillisiltä. MH pyytää lausunnon  aina paliskunnalta eikä lapinkyliltä. Korkein oikeus sen sijaan pyytää lausunnon joka asiasta lapinkyliltä. -Metsähallitukselle ei ole selvää, mihin oikeusprosessiin tässä viitataan. MH kuulee paliskuntaa lakeihin perustuen, ei maaoikeuksien omistajana. +Ei muutosta hks:an, mutta lisätään lausuntokierroksen jakeluun alueella toimivat lapinkylä ry:t.</p>
<p>Rantojen päätösoikeuden omistaa se, jolla  on kalastusoikeus järviin. Metsähallitus ei saa puuttua tähän omistusoikeuteen, eikä periä vuokraa järvien rannoilla olevista mökeistä.  -Metsähallitus toimii kulloisenkin lainsäädännön mukaisesti. Silloin jos lakeja muutetaan, muuttaa myös Metsähallitus välittömästi toimintatapojaan. +Ei muutosta.</p>
<p>MH tuhoaa aluetta koskevalla hks:lla kaikki paikallisten oikeudet, koska ei kysy, mitä paikalliset näillä alueilla tekevät. Jos MH  estää paikallisten oikeuksien toteutumista, se myös rikkoo ihmisoikeuslakeja. Suunnitelmia alueelle tekevät asiantuntemattomat henkilöt.  -Hks:t laaditaan osallistavan suunnittelun periaatteella,  ja esim. juuri tässä kokouksessa MH on kysymässä, mitä  paikalliset näillä alueilla tekevät. Hks:n yhtenä lähtökohtana  on paikallisten oikeuksien turvaaminen. Suunnitelma pyrkii  säilyttämään nykyiset elinkeinot, turvaamaan niiden edellytykset ja luomaan uusia kestäviä uontomatkailumahdollisuuksia. +Ei muutosta.</p>
<p>Laidunalueet eivät kuulu paliskunnalle.  MH:n tulee kysyä alueen todellisilta oikeudenomistajilta, lapinkylien perillisiltä, minkälaisia suunnitelmia alueelle tarvitaan. Paliskunnat on nostettu tärkeimmiksi päätöksentekijöiksi, vaikka niillä ei ole saantoa alueelle, kuten ei Metsähallituksellakaan.</p>
<p>-Paliskunta ei omista erämaan maita, mutta sen osakkailla  on poronhoitolain mukaan oikeus laiduntaa porojaan erämaaalueella maan omistus- tai hallintaoikeudesta riippumatta. Enontekiö on kokonaan erityisesti poronhoitoa varten  tarkoitettua aluetta, missä maata ei saa käyttää niin, että siitä aiheutuu huomattavaa haittaa porotaloudelle (848/1990, 2 §). +Ei muutosta.</p>
<p><em type="bold">Kalavesien hoito ja kalastus</em> Kaloja saa istuttaa ja pitääkin, koska Metsähallitus on <span type="quote">”velan puolella”</span>; mutta ei saa  istuttaa väärää kalaa. Pitkäjärveen ei ole istutettu kalaa, vaikka siitä on pyydetty kaikki kalat pois. Lavijokeen pitäisi istuttaa taimenta. -Hks:ssa on maininta tarkemman kalavesien käyttö- ja  hoitosuunnitelman tekemisestä, ja nyt käsillä olevassa yleisen tason suunnitelmassa ei kannata mennä näin tarkkoihin  yksityiskohtiin. Lavijoki on erämaa-alueen rajan ulkopuolella, mutta hks:n linjauksena on ensisijaisesti saada Lavijoen  kaltaisten jokien luontainen kalakanta kasvamaan.  +Ei muutosta. </p>
<p xml:lang="est">LIITE 3. 7(10)</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET HKS-LUONNOKSEEN </em></p>
<p xml:lang="vep"><em type="bold">KAARESUVANNON YLEISÖTILAISUUS 1.10.2002 </em></p>
<p><em type="bold">Riistanhoito ja metsästys</em> Haluttiin tietää riekon ansapyynnin  järjestämisestä. Riistakanta oli hyvä ennen MH:n tuloa alueelle. MH:n tarkoituksena on tuhota alueen alkuperäinen kulttuuri mm. tuhoamalla riekonpyyntipaikkoja. MH:n työntekijät pelottelevat riekot pois alueelta, koska he eivät itse osaa kulkea siellä.  -Suunnitelma mahdollistaa nykyisten metsästyskäytäntöjen  jatkumisen myös riekon ansapyynnin osalta. Mikäli lainsäädäntö muuttuu, muuttuu käytäntö vastaavasti myös erämaa-alueella. MH:lla on melko vähän maastotyöntekijöitä Enontekiöllä ja he ovat itse kaikki paikkakuntalaisia, alueen hyvin tuntevia.  +Ei muutosta.  </p>
<p>Rauhoitetaanko suunnitelmassa alueita metsästykseltä? -Valtionmailla ei rajoiteta paikkakuntalaisten harjoittamaa  pyyntiä. Ulkopaikkakuntalaisten harjoittama metsästys sen sijaan on Metsähallituksen päätettävissä oleva asia. Erämaalaissa ei säädetä suoraan mitään metsästyksestä. +Ei muutosta.</p>
<p><em type="bold">Puuston käyttö</em> Polttopuun ottamisen erämaa-alueelta pitäisi olla paikkakuntalaisille vapaata ja maksutonta. On olemassa asiakirjoja, jotka todistavat oikeudesta ottaa vapaasti polttopuuta. Näin on päätetty maaoikeudessa. -Metsähallituksen tulkinta nykylainsäädännöstä on, että Metsähallitus on velvollinen perimään polttopuista käyvän hinnan. Suunnitelmassa turvataan paikallisten ihmisten polttopuunsaanti erämaa-alueelta. +Ei muutosta. </p>
<p><em type="bold">Luontomatkailu ja virkistyskäyttö</em> Metsähallituksen ei tule kunnostaa autiotupia, vaan ne pitää luovuttaa paikkakuntalaisille. -Metsähallitus toimii nykylainsäädännön mukaisesti, ja autiotuvat ovat nykyisellään valtion omaisuutta. +Ei muutosta. </p>
<p><em type="bold">Liikenne ja liikkuminen</em> Hks-luonnoksesta puuttuu tievaraus  Syväjärveltä Norjaan. Alueella on kulkenut tie jo satoja vuosia. Tien tekeminen olisi koko paikkakunnan etu, mutta hettalaiset pelkäävät, että heiltä vähenisivät matkailijat tien tekemisen myötä.  -Sama asia on tullut esille jo edellisessä kokouksessa, mutta esille on tullut myös tietä vastustavia kommentteja, ks. myös alla. Tien rakentaminen ei ole Metsähallituksen päätettävissä oleva asia. Alue on perustettu erämaa-alueeksi, ja tien rakentaminen erämaa-alueelle vaatii valtioneuvoston luvan. +Ei muutosta. </p>
<p>Syväjärveltä Norjaan ei pidä rakentaa  tietä. Se veisi alueelta erämaan rauhan. -Erämaalain mukainen esitys. +Ei muutosta.</p>
<p>Syväjärvelle menevä alkuperäinen tie on huono ja menee koko ajan huonompaan kuntoon. Kunnon tie estäisi maaston  tuhoutumisen. Hietajoen vartta menevä reitti on paremmassa kunnossa. -Ks. yllä. +Ei muutosta.</p>
<p>Lavivaaran ja Syväjärven välille saisi  kunnostaa idän puoleisen, vanhan Tiehallinnon ylläpitämän polun ja toisen reitin poistaa kokonaan. Vanha Tiehallinnon ylläpitämä reitti, joka kulkee kivikkoja  pitkin, on parempi kuin hiekkaharjuja  pitkin Hietajoen varressa kulkeva tie.  -Ko. polku kuuluu edelleen Tiehallinnolle. Metsähallitus  on sopinut Tiehallinnon kanssa työryhmän perustamisesta.  Työryhmän tehtävänä olisi päättää tärkeimmistä ja pikaisinta kunnostusta vaativista kohteista. +Muutos on tehty suunnitelmaan siten, että Hietajoen varressa kulkeva ura on poistettu kartalta.</p>
<p><em type="bold">Käyttöoikeuksien vuokraus ja luovutus</em> Riekonpyytäjät tarvitsevat erämaassa tukikohtia. -Vain ammattimaiselle riekonpyytäjälle (luontaiselinkeinonharjoittaja) voidaan myöntää oikeus pysyvän tukikohdan  perustamiseen. +Ei muutosta. </p>
<p xml:lang="est">LIITE 3. 8(10)</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET HKS-LUONNOKSEEN </em></p>
<p xml:lang="vep"><em type="bold">KAARESUVANNON YLEISÖTILAISUUS 1.10.2002 </em></p>
<p><em type="bold">Käyttöoikeuksien vuokraus ja luovutus </em>Paikkakuntalaiset eivät aio maksaa vuokraa erämaa-alueella sijaitsevista tukikohdista vaan käyvät kaikki käräjillä.  -Metsähallitus on nykylainsäädännöllä velvoitettu perimään tukikohdista käyvän vuokran. Jos lakeja muutetaan, muuttaa myös Metsähallitus välittömästi toimintatapojaan. +Ei muutosta. </p>
<p><em type="bold">Luonnonsuojelu</em> Olisi parempi, mikäli Metsähallitus  tekisi jotakin luonnon puolesta.  -Suunnitelmassa on lukuisia esityksiä, joilla pyritään säilyttämään alueen luontoarvoja tai lisäämään niitä. +Ei muutosta. </p>
<p><em type="bold">Kulttuuriarvojen suojelu ja hoito</em> MH voi turvata saamelaiskulttuuria, mutta ei muiden kustannuksella. Erämaalain 1. pykälässä oleva ”saamelaiskulttuurin turvaaminen” pitäisi muuttaa muotoon <span type="quote">”alkuperäisväestön kulttuurin turvaaminen”</span>. -MH noudattaa suunnittelussa kaikkia voimassa olevia lakeja  ja asetuksia sekä pyrkii olemaan esityksissä oikeudenmukainen. Hks:n tehtävä ei ole lähteä esittämään muutoksia lainsäädäntöön. Hks:ssa todetaan alueen kulttuuriarvojen suojelun tavoitteena  olevan mm. alueen perinteisen luonnonkäytön turvaaminen. +Ei muutosta. </p>
<p xml:lang="est"><em type="bold">LAKISÄÄTEINEN NEUVOTTELU SAAMELAISKÄRÄJIEN KANSSA HETASSA 17.12.2002 </em></p>
<p><em type="bold">Yleistä saamelaislainsäädännöstä</em> Metsähallitus on ainoa yksittäinen viranomainen, jolla on lain tasolla  annettu velvoite turvata saamelaiskulttuurin harjoittamisen edellytykset  luonnonvarojen hoidossa. +Metsähallitus-lain tuomat velvoitteet on täydennetty  suunnitelmaan. </p>
<p>Maankäyttö- ja rakennuslakiin sekä ko. lakiin perustuvaan valtioneuvoston päätökseen valtakunnallisista alueidenkäyttötavoitteista tulee viitata myös saamelaiskulttuurin osalta. Näistä pitäisi tuoda esille saamelaisten asema selvemmin ja pohtia suunnitelmassa näiden oikeusvaikutuksia. +Täydennetty suunnitelmaan.</p>
<p><em type="bold">Vyöhykkeistäminen</em> Tässä suunnitelmassa vyöhykkeet vaikuttavat positiivisemmin saamelaiskulttuurin säilymisen edellytyksiin kuin aiemmissa erämaa-alueiden hoito- ja käyttösuunnitelmissa. Negatiivista on se, että myös syrjävyöhykkeillä on sallittu tietyin rajoituksin matkailun liiketoiminta. -Metsähallituksen tehtävä on myös erämaa-alueilla sovittaa  yhteen luonnonvarojen hoito, käyttö ja suojelu siten, että luontaiselinkeinojen ja saamelaiskulttuurin edellytykset turvataan. Hks:n sallima matkailun liiketoiminta on tämän vuoksi erittäin rajoitettua koko erämaassa, ja rajoitetuinta se on syrjävyöhykkeellä. +Ei muutosta suunnitelmaan. </p>
<p><em type="bold">Porotalous</em> Maatalouspolitiikkaa tulisi tarkistaa poroelinkeinon osalta. Kansain- välinen lainsäädäntö antaa tähän  mahdollisuudet. Poronhoidon tuki  tulisi saada tasoltaan vastaamaan muita maatalouden tukimuotoja, sitä kautta laitumet säästyisivät. Laidunten säilyminen on tärkeämpää kuin laidun<em type="italic"> </em>”Eläinkohtaisen tuen  vaikutukset eloporomääriin ja porolaidunten kuntoon tulisi tutkia.<em type="italic"> </em>Peruste: EY:n päätöslauselma A4-0073/99. Poronhoidon tuki tulisi saada tasoltaan vastaamaan muita maatalouden tukimuotoja; sitä kautta laitumet säästyisivät.” tutkimukset, joilla ei ole itseisarvoa. +Lisättiin suunnitelman suositukseksi:</p>
<p>Koiravaljakkotoiminnan mahdolliset haitat porotaloudelle tulisi tutkia ensi tilassa. +Lisättiin suunnitelman suositukseksi: ”Erityisen kiireisiä tutkimusaiheita ovat – – moottorikelkkailun ja koiravaljakkotoiminnan  mahdolliset haitat porotaloudelle.”</p>
<p xml:lang="est">LIITE 3. 9(10)</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET HKS-LUONNOKSEEN </em></p>
<p xml:lang="est"><em type="bold">LAKISÄÄTEINEN NEUVOTTELU SAAMELAISKÄRÄJIEN KANSSA HETASSA 17.12.2002 </em></p>
<p><em type="bold">Riistanhoito ja metsästys</em> Sekä kehittämis- että seurantatoimintaan tulisi ottaa selkeämmin mukaan saamelaiskäräjät. -Kulttuuriarvojen suojelun ja hoidon seurannassa saamelaiskäräjät  on suunnitelmaluonnoksessa mukana. +Lisättiin saamelaiskäräjät riistanhoidon ja metsästyksen kehittämis-  ja seurantatoimintaan. </p>
<p>Täsmennetään vielä: <span type="quote">”Yhdessä Käsivarren paliskunnan, Enontekiön riistanhoitoyhdistyksen ja paikallisten metsästyksestä ainakin osan toimeentulostaan saavien matkailuyrittäjien kanssa Metsähallitus kehittää ulkopaikkakuntalaisten harjoittamaa metsästystä – –”</span>. +Muutos  on tehty.</p>
<p><em type="bold">Malminetsintä ja kaivostoiminta</em> Kaivostoimintaa koskevaa KHO:n ratkaisua on eräiltä osin tulkittu puutteellisesti: suosituksissa tulisi olla neuvotteluvelvoite paliskunnan/saamelaiskäräjien kanssa. +Lisättiin suunnitelman suositukseksi: ”Työ- ja elinkeinoministeriön on  neuvoteltava alueen paliskunnan ja saamelaiskäräjien kanssa valtauslupahakemuksista. Peruste: KHO:n päätös 31.3.1999 ja Laki saamelaiskäräjistä (974/1995)”. </p>
<p><em type="bold">Luontomatkailu ja virkistyskäyttö</em> Mistä on kotoisin <span type="quote">”virkistyskäytön”</span> käsite, joka on maastoliikennettä ja liiketoimintaa? -Tällaista määritelmää käytetään useissa eri tutkimuksissa; Suomessa mm. luonnon virkistyskäytön ja luontomatkailun kehittämistyöryhmä,  joka laati ehdotuksen Paavo Lipposen II hallituksen hallitusohjelmassa  mainituksi työllisyyttä tukevaksi ohjelmaksi.  +Lisättiin lukuun seuraava teksti: ”Tällaiseen luonnon virkistyskäytön  laajaan määritelmään on päätynyt muun muassa luonnon virkistyskäytön ja luontomatkailun kehittämistyöryhmä (Ympäristöministeriö 2002b).” Teoksen viitetiedot lisättiin lähdeviitteisiin. </p>
<p><em type="bold">Liikenne ja liikkuminen</em> Mikään laki ei velvoita Metsähallitusta myöntämään lupia  kaupallisiin koiravaljakkosafareihin. Saamelaiskäräjien kanta on se, että vetokoiria  ei tarvita ensimmäistäkään  heikentämään saamelaisten  asemaa entisestään. -Nykylinjaus on, että yrittäjien toiminta on luvanvaraista; yksityisten koiravaljakoihin ei Metsähallitus voi puuttua muutoin kuin tupien käytön osalta. +Lisättiin hks:n suosituksiin (luku 11.2.2) : ”Koiravaljakoilla liikkumisen säännöt pitäisi selvittää mahdollisia lainsäädäntömuutoksia varten.  Peruste: Koiravaljakoilla liikkuminen on yleistynyt ja siksi kaivataan  selkeämpää lainsäädäntöä tästä liikkumismuodosta. Asian selvittämistä kannattavat saamelaiskäräjät, paliskunnat, Paliskuntain yhdistys, Metsähallitus ja saamelaisten kotiseutualueella toimivat koiravaljakkoyrittäjät.” </p>
<p><em type="bold">Opetus ja tutkimus</em> Saamelaisten kestävän kehityksen ohjelmaa voisi hyödyntää suunnitelmassa enemmän, esim. saamelaisten perinteisen tietämyksen hyödyntäminen. Sen tulisi olla käytettävissä rinnan tutkimustiedon kanssa. +Täydennetty suunnitelmaan. </p>
<p><em type="bold">Suunnitelman vaikutusten arviointi / Sosiaaliset ja kulttuuriset vaikutukset</em> Koiravaljakoista kertovaan kohtaan tulisi lisätä: ”Omaehtoiseen koiravaljakkotoimintaan Metsähallitus ei nykyisellään voi puuttua.” </p>
<p>+Muutos  on tehty.</p>
<p><em type="bold">LAKISÄÄTEINEN NEUVOTTELU SAAMELAISKÄRÄJIEN KANSSA KOSKIEN KALDOAIVIN ERÄMAAALUEEN JA SAMMUTTIJÄNGÄN–VAIJOENJÄNGÄN SOIDENSUOJELUALUEEN HKS:A 21.8.2003 </em>Saamelaiskäräjät toivovat neuvottelussa esille tulleita asioita otettavaksi huomioon myös muissa saamelaisten kotiseutualueelle laadittavissa suunnitelmissa, joten tässä käsitellään ne neuvottelussa esille tulleet muutosehdotukset, jotka koskevat myös Tarvantovaaran erämaa-aluetta. - </p>
<p><em type="bold">Suomen erämaat</em> Saamen kielessä ei ole sanaa <em type="bold">erämaa</em>. Olisi korjattava teksti luvussa <em type="bold">Suomen erämaat</em>. +Muutettu ko. lause suunnitelmaan seuraavasti: ”Saamen kielessä  ei ole suomen kielen <em type="bold">erämaa</em>-sanaa vastaavaa käsitettä.” </p>
<p xml:lang="est">LIITE 3. 10(10)</p>
<p><em type="bold">TILAISUUS JA EHDOTUS MH:N KOMMENTTI JA MUUTOKSET HKS-LUONNOKSEEN </em></p>
<p xml:lang="vep"><em type="bold">LAKISÄÄTEINEN NEUVOTTELU SAAMELAISKÄRÄJIEN KANSSA 21.8.2003 </em></p>
<p><em type="bold">Hoidon ja käytön tavoitteet</em> Maankäyttö- ja rakennuslain osalta valtakunnallisten alueidenkäyttötavoitteiden sisältöön on lisätty asioita, joita siellä ei  ole ja tavoitteista jätetty pois saamelaisten kotiseutualuetta koskeva määräys. +Täydennetty suunnitelmaan. </p>
<p>Saamelaiskulttuurin harjoittamiseen  lasketaan kuuluviksi perinteiset elinkeinot kuten poronhoito, kalastus ja metsästys. +Lisätty suunnitelmaan.</p>
<p><em type="bold">Luontomatkailu ja virkistyskäyttö</em> Jos Metsähallituksen tupien käyttötarkoitus muuttuu, olisi siitä neuvoteltava ao. alueen paliskunnan kanssa. +Lisätty suunnitelmaan, että neuvotellaan muutoksista  Käsivarren paliskunnan kanssa. </p>
<p><em type="bold">Liikenne ja liikkuminen</em> Virkistysmoottorikelkkailusta voi aiheutua poronhoidolle enemmän kuin harmia. +Muutettu suunnitelmaan: ”– – voi aiheutua poronhoidolle myös haittaa ja vahinkoa.” </p>
<p xml:lang="fkv"><em type="bold">MUISSA YHTEYKSISSÄ ESILLE TULLEITA MUUTOS- JA LISÄYSEHDOTUKSIA </em></p>
<p>Luontaiselinkeinotukikohtien sopimukset tehdään toistaiseksi voimassa oleviksi.  -Suunnitelmaluonnoksessa oli virheellisesti, että luontaiselinkeinotukikohtien sopimukset tehdään määräajaksi. +Asia korjattu suunnitelmaan ja kohtaa muutenkin täydennetty.</p>
<p>+Talviaikaisen moottorikelkkalupakäytännön kuvausta on  täsmennetty ohjeistusta vastaavaksi. Vyöhykkeistämistaulukkoon muutettiin kohtaan ulkopaikkakuntalaisten moottorikelkkailusta: <span type="quote">”talviaikaisen maastoliikennelupakäytännön mukaisesti”</span> sekä syrjä- että virkistysvyöhykkeellä.</p>
<p>Kalavesien hoidon kustannusten tulisi näkyä alueen vuotuisissa hoidon ja käytön kustannuksissa. +Lisätty suunnitelmaan.</p>
<p>Euroopan unionin komissio hyväksyi  Tarvantovaaran erämaa-alueen  Natura 2000 -suojelualueverkostoon 22.12.2003 luontodirektiivin perusteella.</p>
<p>+Asia on päivitetty suunnitelman kaikkiin kohtiin, joissa aiemmin todettiin, että alue kuuluu Natura 2000 -suojelualueverkoston  Suomen ehdotukseen.</p>
<p>Vuonna 2003 Käsivarren paliskunnalla ilmeni tarve uudelle poroerotusaidalle Kultiman suunnalla. He tekivät Metsähallituksen kanssa sopimuksen 7 ha:n vuokra-alueesta Sarvivaaran eteläpuolelle, n. 3 km erämaa-alueen rajalta  ja Kultiman kylältä pohjoiseen (kuva 5). Koska kyseessä on samalla myyntiaita, jolta teurasporot kuljetetaan eteenpäin elävinä, tarvittiin erotusaidalle asti  myös tieyhteys.  -Erämaalain yksi tavoite on porotalouden edellytysten  turvaaminen, joten MH myöntää luvat porotalouden rakenteille paliskunnan hakemuksesta. Tien rakentaminen vaatii kuitenkin valtioneuvoston poikkeusluvan. Tiehankkeesta kuultiin MH:n Enontekiön yhteistyöryhmää ja saamelaiskäräjiä, ja molemmat tahot puolsivat hanketta. Kun lisäksi Natura-arvioinnin tarveharkinnassa ei ilmennyt merkittäviä vaikutuksia niille luontotyypeille tai lajeille, joiden perusteella alue on liitetty Naturaverkostoon, MH antoi puoltavan lausunnon hankkeesta tässä tapauksessa (kyseessä lyhyen ja porotalouden kannalta  tarpeellisen huoltotien osuuden rakentamisesta) päättävälle ympäristöministeriölle. Suurimmalta osaltaan tie kulkee harjulla vanhaa Tiehallinnon polkutietä, joka oli jo valmiiksi kuormaautolla liikennöitävässä kunnossa. Uutta tieuraa tarvittiin 200 m. +Nykytilanne on päivitetty hks:n lukuihin 8, 11 ja 14 sekä kartalle.</p>
<p xml:lang="est">LIITE 4. 1(25)</p>
<p><em type="bold">Yhteenveto kirjallisen lausuntokierroksen palautteesta  </em></p>
<p>Metsähallitus (MH) lähetti suunnitelmasta lausuntopyynnön kaikkiaan 39 organisaatiolle, sidosryhmälle ja järjestölle 8.9.2004. Niistä 23 antoi lausunnon. Seuraavassa on esitetty lausunnonantajien kommentit aihepiireittäin, Metsähallituksen mahdolliset kommentit sekä vaikutus suunnitelman sisältöön. Kommentin lopussa suluissa on kommentin antanut taho tai tahot.</p>
<p xml:lang="isl"><em type="bold">LAUSUNNOT SUUNNITELMAAN</em> <em type="bold">MH:N KOMMENTTI  </em></p>
<p xml:lang="fkv"><em type="bold">JA VAIKUTUS/ESITYS</em> </p>
<p><em type="bold">YLEISTÄ</em> Ei huomauttamista suunnitelmaan. (Ilmailulaitos, Käsivarren kihlakunnanvirasto, Lapin lääninhallitus, Lapin rajavartiosto) +Ei muutosta suunnitelmaan. </p>
<p>Rajavartiolaitoksen toiminnot on riittävällä tasolla turvattu erämaalaissa,  maastoliikennelaissa sekä lausuttavana olevassa hks:ssa. (Lapin rajavartiosto) -Suunnitelmaa tukeva lausunto. +Ei muutosta suunnitelmaan.</p>
<p>Suunnitelman sisältöä, kuten perusselvityksiä, esityksiä ja suosituksia,  voidaan pitää pääosin riittävinä ja hyväksyttävinä. (Lapin riistanhoitopiiri) -Suunnitelmaa tukeva lausunto. +Ei muutosta suunnitelmaan.</p>
<p>Valmisteluissa ei ole huomioitu tuomioistuinten viimeaikaisia tulkintoja maan omistuksesta. Viittaamme Leppäjärven kyläläisten kirjeeseen Pöyrisjärven erämaa-alueesta, koskien tulvaniittykulttuurien pitkäaikaisesta asutuksesta seutukuntien alueella. Ei ole kuultu Suonttavaaran lapinkylän, Suonttajärven  maakylän omistusoikeuksia. (Lianki ry) -Hks:sta on pyydetty lausunto Suonttajärven lapinkylä ry:ltä. MH:n Enontekiön kuntaa koskevassa yhteistyöryhmässä on 3 kpl kunnan ja 2 kpl saamelaiskäräjien valitsemia edustajia. Näistä valinnoista riippuu, miten lapinkylä ry:t ovat yhteistyöryhmässä edustettuina. MH kuulee saamelaiskäräjiä lakiin perustuen. +Ei muutosta suunnitelmaan.</p>
<p>Suonttavaaran lapinkylä ja sen osakkaat vastustavat jyrkästi Metsähallituksen tekemää suunnitelmaa. Se loukkaa ihmisoikeuksia ja  omaisuudensuojaa, tuhoaa alkuperäisen paikallisen kulttuurin ja kaikki  paikallisen väestön elämäntavat. Suunnitelma tuhoaa paikallisen väestön metsästys- ja kalastuskulttuurin, joka on ollut vallalla jo vuosisatoja. MH ei kunnioita paikallisten metsästys- ja kalastusalueita, vaan nimeää niille omia toimintojaan ja siirtää paikallisten oikeuksia saamelaisille, jotka eivät ole alueen alkuperäiskansaa. Metsähallituksen tulee keskeyttää hks:n teko  siksi aikaa kun on selvitetty, kenen maille suunnitelmaa tehdään ja kenen  kulttuuri ja oikeudet siinä tulee turvata. (Suonttavaaran lapinkylä ry) -Nykylainsäädäntö velvoittaa  Metsähallitusta laatimaan erämaa-alueille hoito- ja käyttösuunnitelmat. +Ei muutosta suunnitelmaan.</p>
<p>Laki Metsähallituksesta on kesken ja siihen tehdään muutoksia, jotka  koskevat alkuperäisiä asukkaita ja heidän oikeuksiaan. Perustuslakivaliokunta otti hiljakkoin kantaa tiukkasanaisesti velvoittaen turvaamaan paikallisten elämäntavat, omaisuudensuojan ja kulttuurin kirjaamalla ne lakiin uudessa Metsähallituslaissa. (Suonttavaaran lapinkylä ry) -Suunnitelman viimeistelyvaiheessa uusi Metsähallituslaki oli jo voimassa. +Täydennetty suunnitelmaan uuden lain tuomat linjaukset.</p>
<p>Hks:ssa on käsitelty perusteellisesti luontaiselinkeinojen ja saamelais- kulttuurin turvaamista erämaalain tavoitteiden mukaisesti. (SYKE)  -Suunnitelmaa tukeva lausunto. +Ei muutosta suunnitelmaan.</p>
<p>Työ on vaatinut taustaselvityksineen huomattavan työpanoksen, ja  itse suunnitelma on huolellisesti ja asiantuntevasti laadittu. Se on sekä  rakenteeltaan että kieliasultaan selkeä, millä on tässä tapauksessa aivan erityinen merkitys, sillä huomattava osa niistä, joita suunnitelma koskee,  on saamenkielisiä. Heidän näkemyksensä alueiden käytöstä on saatu  kuulemistilaisuuksissa ilmeisen edustavasti esille. Tapa, jolla kuulemistilaisuuksissa esitetyt kannanotot, Metsähallituksen vastaukset niihin sekä maininta siitä, miten esitetyt kannanotot ovat vaikuttaneet suunnitelmaan, on erittäin informatiivinen. (Metla) -Suunnitelmaa tukeva lausunto. +Ei muutosta suunnitelmaan.</p>
<p xml:lang="est">LIITE 4. 2(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">KOMMENTTI  </em></p>
<p xml:lang="fkv"><em type="bold">JA VAIKUTUS</em> </p>
<p><em type="bold">YLEISTÄ  </em>Hks noudattaa hyvin erämaalain tavoitteita. Selvää on, ettei hyväkään suunnitelma  voi ratkaista kaikkia tyydyttävällä tavalla kaikkia ongelmia. Ehkä merkittävin näistä  koskee poronhoidon ja luontomatkailun suhteita. Paliskunnat esittävät ymmärrettävästi rajoituksia luontomatkailulle, kun taas matkailuyrittäjät toivovat enemmän liikkumatilaa. Kysymys on ongelmallinen, sillä huomattava osa luontomatkailuyrittäjistä on itse  saamelaisia, ja luontomatkailu on selkeästi kasvava toimiala, kun taas poronhoito  on menettänyt entistä taloudellista (ei kuitenkaan kulttuurista) merkitystään poron- lihan alhaisen hintatason vuoksi. (Metla) -Suunnitelma pyrkii siihen, että eri tahot voisivat ilman suurempia ristiriitoja käyttää erämaa-aluetta. +Ei muutosta suunnitelmaan. </p>
<p>Suunnitelma rakentaisi vahvan perustan niille suunnitelmille ja eri toimintojen  toteutuksille, joita Tarvantovaaran erämaa-alueella olisi tarkoitus tulevaisuudessa  toteuttaa. (Lapin TE-keskus) -Suunnitelmaa tukeva lausunto. +Ei muutosta suunnitelmaan.</p>
<p>Hks on pätevästi laadittu, ja se noudattaa aikaisemmissa suunnitelmissa hyviksi  koettuja menettelytapoja. Laitos pitää hyvänä sitä, että alueen hoidon ja käytön  seurantaan esitetään pysyvien päätösten sijaan pysyvää prosessia. Hks:a tulee  tarkistaa vähintään 10–15 vuoden välein. Kuitenkin suunnittelun päälinjat, kuten  alueiden vyöhykkeistys, on tarkoitettu mahdollisimman pysyviksi ratkaisuiksi. (RKTL) -Suunnitelmaa  tukeva lausunto. +Ei muutosta  suunnitelmaan.</p>
<p>Hks on porotalouden, kalastuksen ja metsästyksen järjestelyiden osalta hyvä. MH  noudattaa suunnittelussa voimassa olevia lakeja ja asetuksia sekä pyrkii olemaan  esityksissään oikeudenmukainen. Suunnitelma ei merkitsevästi muuta alueen käyttöä,  luonnonsuojelullista tilaa tai erämaaluonnetta. Luonnoksen esitykset edistävät alueen  ja siten myös Natura 2000 -suojelualueverkoston luonnonarvojen säilymistä. (RKTL) -Suunnitelmaa tukeva lausunto. +Ei muutosta suunnitelmaan.</p>
<p>MH:n soveltama osallistava ja avoin suunnitteluprosessi suunnitelmien valmisteluvaiheessa on hyvä tapa kartoittaa ja selvittää paikallisten asukkaiden ja yhteisöjen  näkökantoja ja mielipiteitä kyseessä olevalla alueella. Kyläkokouskierrokset, jotka ko.  suunnittelutyön valmisteluvaiheessa on suoritettu, ovat tuoneet hyvin esille paikallisen väestön mielipiteitä, huolia ja ennakkoluuloja alueen käytön suhteen. Suunnitelman  liitteenä on esitetty taulukkomuodossa kyläkokousten yhteydessä esille nousseita  kysymyksiä, joista esitetään Metsähallituksen kommentti ja lisäksi, miten asia on otettu huomioon laaditussa suunnitelmaluonnoksessa. Tätä esitystapaa Enontekiön kunta pitää hyvänä ja suunnitelmaa havainnollistavana. Huolet ja ennakkoluulot ovat luonnollisia reaktioita tämäntyyppisissä asioissa, sillä ko. laajat erityisalueet ovat perinteisesti  kuuluneet paikallisten asukkaiden jokapäiväiseen elämään niin elinkeino- kuin vapaaajanviettomielessäkin. Koko kunnan pinta-alasta noin 70 % kuuluu joihinkin erityisalueisiin tai suojelualueisiin, joten näille alueille laadittavat hoito- ja käyttösuunnitelmat koskettavat tavalla tai toisella kaikkia alueen asukkaita. (Enontekiön kunta) -Suunnitelmaa tukeva lausunto. +Ei muutosta suunnitelmaan.</p>
<p>Erittäin arveluttava on menettely, että lausuntokierros on käynnistetty, ennen kuin  suunnitelman kaikki osiot ovat valmiina. Suunnitelmasta puuttuu saamelaiskäräjien  tehtäväksi annettu arvio suunnitelman vaikutuksista saamelaiskulttuuriin. Luonnoksen  valmistelijoilla on varmasti tieto siitä, että Ylä-Lapin asutushistoriasta ja valtionmaina hallinnoitavista alueista on käynnissä oikeusministeriön tilaamana tieteellinen selvitys ja tutkimus. Samoin on tiedossa varmasti se, että saamelaiskäräjien ja muiden paikallisten tahojen välillä on syvää erimielisyyttä valtionmaina hallinnoitujen alueiden omistuksista  ja niihin kohdistuvista paikallisten asukkaiden oikeuksista. Arveluttavaa Metsähallituksen toiminnassa on ensinnäkin se, että yhdelle ko. kiistan osapuolelle on annettu tehtäväksi yksi hks:n osio ja se, että osio ei ole lausunnon antamista varten toimitetun aineiston mukana, vaan se on tarkoitus liittää suunnitelmaan myöhemmin. Tämä menettelytapa  on omiaan lisäämään ennakkoluuloja ja epäluuloja paikallisten asukkaiden piirissä  koko suunnitelmaa kohtaan. Enontekiön kunnanhallitus varaa mahdollisuuden esittää  kommenttinsa hks:n puuttuvaan osaan sen jälkeen, kun se on valmis. (Enontekiön kunta) +Ei muutosta suunnitelmaan.</p>
<p xml:lang="est">LIITE 4. 3(25)</p>
<p xml:lang="isl"><em type="bold">LAUSUNNOT SUUNNITELMAAN</em> <em type="bold">MH:N KOMMENTTI  </em></p>
<p xml:lang="fkv"><em type="bold">JA VAIKUTUS/ESITYS</em> </p>
<p><em type="bold">YLEISTÄ</em> Ennen hks:n vahvistamista tulisi ottaa aikalisä, jotta hks:ssa voitaisiin  paremmin ottaa huomioon valmisteilla/uusittavana olevan MH-lain mukanaan tuomat muutokset ja näkökohdat. Tiedossahan on, että ko. lakiin on tulossa useita muutoksia/lisäyksiä, jotka saattavat paikallisten asukkaiden oikeuksien kautta vaikuttaa suoraan hks:issa käsiteltäviin asioihin. (Enontekiön kunta) +Uuden Metsähallitus- lain linjaukset on päivitetty suunnitelmaan. </p>
<p>Käsivarren paliskunnan hallituksella ei ole huomauttamista esitettyyn  suunnitelmaan. (Käsivarren paliskunta) -Suunnitelman esityksiä  tukeva lausunto. +Ei muutosta suunnitelmaan.</p>
<p><em type="bold">JOHDANTO</em> Suunnitelmaa lukiessa kaipaisi tietoa siitä, kuka/ketkä suunnitelman  ovat kirjoittaneet. Mikäli kirjoittajat haluavat pysyä anonyymeinä, olisi  kuitenkin mukava esim. alku- tai loppusanoissa mainita, millainen  työryhmä suunnitelmaa on koostanut. (Lapin ympäristökeskus) -Metsähallituksen uusi  suunnitteluohje tukee esitystä. +Lisätty suunnitelman lukuun <em type="bold">Suunnitteluprosessi.</em> </p>
<p><em type="bold">HOIDON JA KÄYTÖN TAVOITTEET</em> Tämän pääotsikon alla esitettävät kohdat sisältävät useita geologisen luonnon selvitys- ja tutkimustarpeita, joihin ei suunnitelman toimenpiteitä käsittelevissä osissa enää palata. Tällaisia kohtia ovat esim. 1) elollisen ja elottoman  luonnon kannalta arvokkaiden ja herkkien alueiden monimuotoisuuden  säilymisen edistäminen, 2) alueiden erityispiirteiden tunnistaminen ja alueiden käytön sovittaminen mahdollisimman tasapainoisesti yhteen poikkeuksellisten luonnonolojen ja kulttuuriarvojen turvaamiseksi, 3) luonnonvarojen kestävä hyödyntäminen siten, että turvataan luonnonvarojen saatavuus myös tuleville sukupolville, 4) luonnon virkistyskäytön sekä luonto- ja kulttuurimatkailun edistäminen parantamalla monikäytön edellytyksiä. Alueen geologisen  luonnon yksityiskohtainen tunteminen on oleellinen perusedellytys tällaisten tavoitteiden saavuttamiseksi, koska alueen maankamaran vesitalous,  ravinteisuus, kulutuskestävyys ym. geologisesta syntyhistoriasta johtuvat ominaisuudet asettavat reunaehdot niin eliölajien luontaiselle menestymiselle alueella kuin maaston ja muun luonnon kyvylle kestää eri käyttötapoja.  Geologisten ominaispiirteiden tunteminen ja esittely monipuolistaisivat  merkittävästi virkistyskäytön ja luontomatkailun sekä muun monikäytön  edellytyksiä. Suomen oloissa hyvin harvinaisten maastotyyppien synty- ja kehitysvaiheiden ja rakenteen olettaisi kiinnostavan luontoharrastajia. Tiedot alueen geologiasta ovat toistaiseksi vähäiset ja hyvin yleispiirteiset. (GTK) -Suunnitelma-alueen  geologiasta on tehty selvitys osana alueen luonnon ja käytön perusselvitystä.  (<em type="bold">Johansson &amp; Perttunen 2002</em>: Geologia. Teoksessa Kajala: Tarvantovaaran erämaa-alueen ja Lätäsenon– Hietajoen soidensuojelualueen luonto ja käyttö.  Metsähallituksen luonnonsuojelujulkaisuja. Sarja  A 140: 18–29.) +Ei muutosta suunnitelmaan. </p>
<p>Maakuntakaavan valmistumiseen asti alueella on voimassa TunturiLapin seutukaava rakennuslaissa säädetyin oikeusvaikutuksin. Maankäyttö- ja rakennuslain maakuntakaavaa koskevaa viranomaisen edistämisvelvoitetta ei sisälly  rakennuslain mukaiseen seutukaavaan. Hks:n seutukaavan  oikeusvaikutuksia koskevia kohtia on syytä tarkistaa. (Lapin liitto) -Oikeusvaikutuksiltaan seutukaava vastaa maankäyttö- ja rakennus- lain (132/1999) siirtymäsäännösten mukaan maakuntakaavaa.  +Lakiviite koskien maankäyttö- ja rakennuslain siirtymäsäännöksiä  on lisätty suunnitelman lukuun 3 <em type="bold">Hoidon ja käytön tavoitteet</em>.  Täydennetty myös Tunturi-Lapin maakuntakaavan käynnistyminen. </p>
<p>Seutukaavan sisältöä ja hoito-  ja käyttösuunnitelmien suhdetta  kaavaan tulisi kuvata esitettyä  selkeämmin ja poikkeamia  perustellen. (Lapin liitto) -Hks poikkeaa yhdeltä osin voimassa olevasta seutukaavasta. Siinä  ei esitetä uuden ulkoilureitin perustamista Syväjärveltä Norjan rajalle,  ja tämä linjaus on suunnitelmassa ja sen liitteissä perusteltu mm.  seuraavasti: ”Merkityt reitit tiettömiin laajoihin kairoihin luovat ihmisille väärää turvallisuuden tunnetta. Palveluvarustus on kuitenkin hyvin vähäistä tai olematonta, ja omin avuin on tultava toimeen.”  +Ei muutosta suunnitelmaan.</p>
<p xml:lang="est">LIITE 4. 4(25)</p>
<p xml:lang="isl"><em type="bold">LAUSUNNOT SUUNNITELMAAN</em> <em type="bold">MH:N KOMMENTTI, </em></p>
<p xml:lang="vep"><em type="bold">VAIKUTUS/ESITYS</em> </p>
<p><em type="bold">HOIDON JA KÄYTÖN TAVOITTEET</em> Viranomaisten tehtäviä kuvaavassa suunnitelman kappaleessa annetaan kuva  Metsähallituksen yksinvaltaisesta roolista luonnonsuojeluhallinnon toimijana.  Laissa ympäristöhallinnosta yhtenä alueellisen ympäristökeskuksen tehtävistä mainitaan myös luonnonsuojelu. (Lapin ympäristökeskus) +Täydennetty  alueellisen ympäristökeskuksen rooli toimialueellaan. </p>
<p><em type="bold">MAANKÄYTÖN VYÖHYKKEET</em> Hoito- ja käyttösuunnitelman mukainen alueen vyöhykkeistäminen mahdollistaa  erämaa-alueen monipuolista käyttöä myös virkistyskäyttöön ja luontomatkailuun.  (Lapin TE-keskus) -Suunnitelmaa  tukeva lausunto. +Ei muutosta hks:an. </p>
<p>Vyöhykkeistäminen ei saisi kuitenkaan heikentää luontaiselinkeinojen ja  saamelaiskulttuurin harjoittamisen edellytyksiä, ja hks-luonnoksessa alueen muu mahdollinen käyttö toteutettaisiinkin niin, että siitä olisi mahdollisimman vähän haittaa poronhoidolle ja luontaiselinkeinojen harjoittamiselle. (Lapin TE-keskus) -Suunnitelmaa  tukeva lausunto. +Ei muutosta  suunnitelmaaan.</p>
<p>Pidämme oikeana periaatteena hks:ssa esitettyä vyöhykeajattelua ja sitä  mallia, että varsinaisesti matkailijoille tarkoitetut alueet on selkeästi erotettu  syrjävyöhykkeestä, jolla on erityistä merkitystä poro- ja luontaistalouden  harjoittamisedellytysten varmistamiseksi. Kuitenkin syrjäalueillekin tulisi voida pystyttää opasteita ja rakentaa pitkoksia tai siltoja paikallisten asukkaiden  vakiintuneille kulkukeinoille. Tällä voitaisiin käytännöstä saatujen kokemusten perusteella hyvin tehokkaasti ohjata liikkumista samoille urille ja näin edistää  alueiden luonnontilaisena säilymistä. (Enontekiön kunta) -Suunnitelman luvussa 11  <em type="bold">Maastoliikenne  ja muu liikkuminen</em>  on tällainen esitys. +Ei muutosta suunnitelmaan. </p>
<p><em type="bold">POROTALOUS</em> Suunnitelmassa todetaan, että poronhoitoa voidaan harjoittaa poronhoitolain  mukaisesti. Erämaalaki tukee poronhoidon harjoittamista. Poronhoitajat voivat liikkua erämaassa tavalliseen tapaan moottoriajoneuvoilla ilman rajoituksia ja ottaa tarvitsemansa polttopuut. Myös poroaidat, kämpät ja muut porotalouden rakenteet kuuluvat erämaahan. Positiivista porotaloudelle on myös erämaassa suoritettava valvonta. Samalla erämaalaki rajoittaa ja pienentää porotaloudelle haittaavia  tekijöitä, koska sinne suuntautuu erittäin vähän muuta käyttöä. Rakenteet, merkityt reitit ja suunnitelman mukainen tiukka lupapolitiikka rajoittavat virkistyskäyttäjien liikkumista suurimmassa osassa erämaata ja erityisesti porotaloudelle tärkeillä laidunalueilla, mikä tukee porotaloutta. Hks:n esitysten ja suositusten toimeenpano turvaa porotalouden harjoittamisen edellytykset myös tulevaisuudessa. Luonnon säilyttäminen koskemattomana yleensä turvaa siellä olevat porojen laidunalueet. Suojelulla ei saa kuitenkaan rajoittaa luontaiselinkeinon, porotalouden, toimintaa. Poronhoitotyössä on välttämätöntä liikkua luonnossa maastoajoneuvoilla myös sulan maan aikana. Lisäksi on tarpeellista sallia metsästys erikoisluvilla erämaaalueella petovahinkojen rajoittamiseksi. Hks:ssa on huomioitu paikallisen paliskunnan tarpeet sekä maastoliikenteessä että porotalouden rakenteissa kyseisellä alueella. Alueelle suunniteltu muu rakentaminen täytyy toteuttaa siten, ettei se haittaa porotaloutta ja suunnitella yhdessä paikallisen paliskunnan kanssa.  Paliskuntain yhdistys korostaa neuvotteluvelvollisuutta tulevaisuudessa. Valtion viranomaisten on neuvoteltava paliskunnan edustajien kanssa suunnitellessaan valtionmaita koskevia, poronhoidon harjoittamiseen olennaisesti vaikuttavia  toimenpiteitä (poronhoitolaki 53 §). (Paliskuntain yhdistys) -Erämaa-alueen  yksi päätarkoitus  on porotalouden ja  luontaiselinkeinojen  turvaaminen.  Suunnitelman esitykset on pyritty linjaamaan siten, että tarkoitus  toteutuu. Suunnitelmaa tukeva lausunto. +Ei muutosta  suunnitelmaan. </p>
<p>Luvussa sivutaan myös Metsäntutkimuslaitoksen toimialaa. Metsähallitus pitää tärkeänä porolaiduntutkimuksia ja niiden kehittämistä. Laidunten samoin kuin  porojen kunnossa sekä poronhoitotavoissa tapahtuneita muutoksia on tutkittu Metlan toimesta 1970-luvulta lähtien useissa Pohjois-Lapin paliskunnissa. Porotalouden ja muiden käyttömuotojen yhteensovittaminen kuuluu yhtenä osana  Metlassa tehtävään luontomatkailututkimukseen. Metlan lakisääteisiin tehtäviin kuuluu myös suojametsäalueen ja korkeiden alueiden seuranta. Kaikissa näissä aihepiireissä yhteistyötä Metsähallituksen kanssa voisi tiivistää. (Metla) -Kannatettava  ja hyvä ehdotus. +Toimenpiteisiin lukuun 13 <em type="bold">Tutkimus</em> on lisätty yhteistyön tiivistäminen suojametsäalueen ja korkeiden alueiden  seurannassa. </p>
<p xml:lang="est">LIITE 4. 5(25)</p>
<p xml:lang="smj"><em type="bold">LAUSUNNOT SUUNNITELMAAN</em> <em type="bold">MH:N KOMMENTTI JA VAIKUTUS HKS:AN / ESITYS</em> </p>
<p><em type="bold">POROTALOUS</em> Suunnitelman suosituksissa mainittu porotaloudelle maksettava eläinkohtainen tuki ei ole hks:ssa esille tuotava asia, koska kysymyksessä on selkeästi porotalouden tukipolitiikkaan liittyvä asia. Eläinkohtaisen tuen vaikutusta eloporomääriin tai porolaitumien kuntoon ei ole selvitetty, joten tutkimuksellista näyttöä eläinkohtaisen  tuen vaikutuksista porolaitumien kuntoon ei  ole olemassa. (Lapin TE-keskus) -Suunnitelman suosituksissa todetaan, että tuen  vaikutukset porotalouteen tulisi tutkia. Täsmennetään suunnitelman esitystä.  +Täsmennetty suunnitelmaan: "Eläinkohtaisen tuen vaikutukset eloporomääriin ja porolaidunten kuntoon tulisi tutkia." </p>
<p>Porotalouteen liittyvät suunnitelman suositukset ovat hyviä. Jotkin suosituksissa esitetyt tutkimukset kuuluvat jo meneillään olevaan porotalouden taloustutkimusohjelmaan. Uusintainventointi Käsivarren paliskunnan talvilaitumista valmistui viime keväänä (Kumpula, J. ym. 2004: Poronhoitoalueen pohjoisimman osan (13 paliskuntaa) talvilaidunten uusintainventointi vuosina 1999–2003.  Kala- ja riistaraportteja nro 303). Laitoksen mielestä suunnitelmissa olisi hyvä esittää suosituksia myös  alueen poronhoidolle ja korostaa alueiden käytössä mm. kestävän käytön periaatetta. (RKTL) -Poronhoitoa  ohjaa poronhoito- laki (848/1990).  Metsähallitus ei tee tässä suunnitelmassa poronhoitoa koskevia suosituksia.   +Viite päivitetty lähdeviitteisiin. Ei muutosta hks:n sisältöön.</p>
<p><em type="bold">KALAVESIEN HOITO JA KALASTUS</em> Erämaa-alueilla on turvattava paikalliselle väestölle oikeudet kalastukseen ja  moottoriajoneuvolla liikkumiseen maastossa ilman erillistä lupakäytäntöä. Erämaaalueilla kalastaminen edellyttää liikkumista maastonajoneuvolla pitkien etäisyyksien vuoksi. (Enontekiön kalastusalue) +Ei muutosta  suunnitelmaan. </p>
<p>Suunnitelman mukaan kalastus ja erämaaluonteen säilyttäminen sen enempää  kuin kalastus ja luonnonsuojelukaan eivät ole ristiriidassa keskenään. Kalakantoihin ja kalastukseen liittyvät asiat on pääosin huomioitu asianmukaisesti suunnitelmassa. RKTL on toiminut kiinteästi alueiden lohi- ja taimenkantojen seurannassa; tuore  seurantaraportti on mm. Haikonen ym. 2004: Lohi- ja meritaimenkantojen seuranta Tornionjoessa 2003. Kala- ja riistaraportteja nro 320. (RKTL)</p>
<p>-Hyödyllinen uusi julkaisu aiheesta.  +Lisätty viite  suunnitelman  lähdeviitteisiin.</p>
<p>Meritaimenistutuksia Tarvantojokeen on jatkettu vuosittain (76 577 kpl 1-v meritaimenta vuosina 2000–2004), mutta ne on lopetettu Maljasjokeen vuoden 2000 istutuksiin (50 900 vastakuoriutunutta meritaimenen poikasta). Meritaimenkantojen elvyttäminen edellyttää jatkossa sellaista kalastussäätelyä, joka nykyistä paremmin suojaa sen elinkierron eri vaiheita niin joki- kuin merialueellakin. Ennen tällaisen  saavuttamista istutuksilla ei saada kovinkaan suurta myönteistä vaikutusta luontaisen kalakannan elpymiseen. Tarvantojoen istutuksia on kuitenkin tarkoitus jatkaa  käyttämällä niissä Tornionjoen vesistön meritaimenkantaa. (RKTL) +Tiedot päivitetty suunnitelmaan.</p>
<p>Käyttö- ja hoitosuunnitelman tulee turvata  kuntalaisten perinteisten oikeuksien nauttiminen sekä myös turvata kulkumahdollisuus pyyntialueille. (Enontekiön kalatalousneuvottelukunta) -Suunnitelma turvaa kuntalaisten perinteiset oikeudet  ja kulkumahdollisuudet pyyntialueille siltä osin, kuin ne ovat erämaa-alueen hks:lla turvattavissa. +Ei muutosta suunnitelmaan.</p>
<p><em type="bold">RIISTANHOITO JA METSÄSTYS</em> Paikkakuntalaisten metsästysoikeus on turvattava kaikilta osin samalla tavalla, kuin mitä muillakin Metsähallituksen hallinnassa olevilla valtionmailla on. (Enontekiön riistanhoitoyhdistys = rhy) -Suunnitelmaa tukeva lausunto. +Suunnitelmaa on päivitetty luvun 10 <em type="bold">Riistanhoito ja metsästys</em> osalta mm. siten, että siitä käy selkeämmin esille paikkakuntalaisten metsästysoikeus. </p>
<p>Metsästyksessä on sallittava moottorikelkan  käyttö riekon ansapyynnissä samoin, kuin mitä muutoinkin Metsähallituksen hallinnassa olevilla valtionmailla on. (Enontekiön rhy) -Suunnitelmaa tukeva lausunto. +Ei muutosta suunnitelmaan.</p>
<p xml:lang="est">LIITE 4. 6(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN </em></p>
<p xml:lang="smj"><em type="bold">KOMMENTTI, VAIKUTUS HKS:AN </em> </p>
<p><em type="bold">RIISTANHOITO JA METSÄSTYS</em> Metsästäjien tekemä riistanhoitotyö on sallittava nykyisellä tasolla ja samoilla menetelmillä, kuin Metsähallituksen hallinnassa olevilla  valtionmailla on. Tähän toimintaan kuuluvat myös maanomistajan  (MH) kanssa aikaansaadut pienpetopyyntiprojektit, jolloin pienpetokantojen kasvua voidaan yhteistyöllä rajoittaa. (Enontekiön rhy) -Suunnitelmaa tukeva lausunto. +Ei muutosta suunnitelmaan. </p>
<p>Maastoliikennelupia on myöskin saatava tarvittaessa järkevän  liikkumisen puitteissa, kun metsästyksessä sitä tarvitaan samoilla  perusteilla, mitä muillakin Metsähallituksen hallinnassa olevilla  valtionmailla. (Enontekiön rhy) -Suunnitelmaa tukeva lausunto. +Hks:an täsmennetty maastoliikennelupien myöntämiskäytännöt.</p>
<p>Paikkakuntalaiselle ammattimetsästäjälle on voitava osoittaa hänen pyyntialueelleen tukikohdan rakentamisoikeus samoilla perusteilla,  kuin mitä muillakin Metsähallituksen hallinnassa olevilla valtionmailla on. (Enontekiön rhy) -Suunnitelmaa tukeva lausunto. +Ei muutosta suunnitelmaan.</p>
<p>On jatkossakin korostettava, ettei millään suojelualueella tule rakentaa sellaista suunnitelmaa, joka rajoittaisi Enontekiöllä paikkakuntalaisten  perinteisiä oikeuksia. (Enontekiön rhy) +Ei muutosta suunnitelmaan.</p>
<p>Lapin riistanhoitopiiri yhtyy Enontekiön rhy:n esittämiin näkökohtiin  [ks. 6 edellistä kohtaa] katsoen, että koska yhteistyön kautta saavutettu nykytila on tyydyttävä kompromissi, sitä ei pitäisi perusteettomasti  järkyttää. Aivan erityisesti tulisi välttää po. suojelualueen nostamista tarpeettomien tai heikosti perusteltavien rajoitusten ja kieltojen piiriin. (Lapin riistanhoitopiiri) -Suunnitelmaa tukeva lausunto. +Ei muutosta suunnitelmaan.</p>
<p>Alueella tulisi edelleen säilyttää mahdollisuus: 1) metsästää  metsästyslain mukaan, 2) tehdä välttämättömiä riistanhoitotöitä,  3) tulentekoon, 4) saaliin kuljetukseen myös koneellisesti, 5) riekon  ansapyyntiin vakiintuneella tavalla. (Lapin riistanhoitopiiri) -Suunnitelmaa tukeva lausunto. +Ei muutosta suunnitelmaan.</p>
<p>Metsähallituksen Ylä-Lapin luonnonhoitoalueen tulisi metsästysasioissa aina tilanteen muuttuessa ottaa yhteyttä ensisijaisesti  alueen riistanhoitoyhdistykseen neuvottelua varten. Näin toimien  metsästyksen asema tulisi kohtuullisesti ja muita maankäyttömuotoja ajatellen tasavertaisesti otettua huomioon alueen hoidon, käytön ja suojelun yhteensovittamisessa. (Lapin riistanhoitopiiri) +Ei muutosta suunnitelmaan.</p>
<p>Suunnitelman metsästystä käsittelevät esitykset ovat hyviä. (RKTL) -Suunnitelmaa tukeva lausunto. +Ei muutosta suunnitelmaan.</p>
<p>Hks:ssa korostetaan luontaiselinkeinojen turvaamista pitämällä petokanta riittävän alhaisena. Yhteistyö paikallisen riistanhoitoyhdistyksen kanssa tässä yhteydessä on luonnollisesti tärkeää, mutta ongelmana lienevät taloudelliset resurssit. Koska pienpetojen (varsinkin kettu)  kannan hurjalla tihentymisellä on oleellinen merkitys erityisesti sukupuuttoon häviämässä olevaan naalikantaan, tulisi asiassa eri intressiryhmien yhteistyöllä selvittää nykyistä tehokkaampien menetelmien käyttömahdollisuudet esim. erityissäädöksin. (Enontekiön kunta) -Metsästystä koskevassa hks:n luvussa 10 todetaan: ”MH pitää  ketunmetsästystä tärkeänä riistanhoidollisista ja luonnonsuojelullisista syistä. MH osallistuu soveltuvin osin mahdollisiin pienpetoprojekteihin (esim. ketunpyynti naalialueella).” +Ei muutosta suunnitelmaan.</p>
<p> -Suunnitelmasta on em. lisäksi poistettu nykytilan kuvauksesta <em type="bold">lupaaluetta</em> koskeva määritelmä. Lisäksi on poistettu maininta, missä lupametsästäjät saavat metsästää koirien kanssa. Tämä on lausuntokierroksen jälkeen muuttunut sidosryhmäneuvotteluissa sovitulla tavalla. +Muutettu suunnitelmaan. </p>
<p xml:lang="est">LIITE 4. 7(25)</p>
<p xml:lang="fkv"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN KOMMENTTI JA  </em></p>
<p xml:lang="vep"><em type="bold">VAIKUTUS SUUNNITELMAAN / ESITYS</em> </p>
<p><em type="bold">PUUSTON KÄYTTÖ</em> Polttopuidenoton kerrotaan jatkuvan entiseen  tapaan, ja suunnitelman liitteenä on kartta polttopuunottoalueista. Yleisötilaisuudessa on kuitenkin tullut palautetta polttopuunoton maksullisuudesta. Viimeksi eduskunnan perustuslakivaliokunta kiinnitti huomiota alkuperäisasukkaiden oikeuksiin kotitarvepuunottoon. Asiaa on suunnitelman puitteissa  vaikea arvioida, koska esitetyt tiedot puunotosta eivät ole kovin täsmällisiä. Puunottoon tulisi  kuitenkin etsiä ratkaisu, jolla paikallisten asukkaiden oikeudet säilyvät, mutta luonnonsuojelullisia  perusteita ei vaaranneta. (Lapin ympäristökeskus) -Metsähallitus esittää ko. luvussa tällaista  Lapin ympäristökeskuksen toivomaa ratkaisua,  jolla paikallisten polttopuunotto-oikeudet säilyvät,  mutta alueen luontoarvoja ei vaaranneta. Erämaaalueen hoito- ja käyttösuunnitelma ei määrittele  maksullisuutta, vaan pyrkii vain turvaamaan osaltaan paikallisten polttopuunsaannin. Puiden ottaminen  valtionmailta on nykylainsäädännön mukaan  maksullista myös paikkakuntalaisille. +Ei muutosta suunnitelmaan. </p>
<p><em type="bold">MALMINETSINTÄ JA KAIVOSTOIMINTA</em> Kohdassa mainitaan pinta-alaperusteinen valtauskorvaus, jonka maanomistaja vuosittain saa maillaan voimassa olevista valtausalueista.  Kysymyksessä ei ole valvontamaksu, vaan maanomistajalle tuleva  peruskorvaus, jonka lisäksi valtauksen haltija on velvollinen korvaamaan täysimääräisinä kaikki valtausalueella tehtyjen töiden mahdollisesti  aiheuttamat vahingot. Metsähallituksen valtionmailla sijaitsevilta  valtauksilta saamat valtauskorvausmaksut ja valvonnasta syntyneet  kustannukset eivät siten ole esitetyllä tavalla toisiinsa liittyvä asia.  Ylä-Lapin luonnonhoitoalueen tilanne on poikkeuksellinen, koska alueen valtauksista normaalia suurempi osa on kullanhuuhdontavaltauksia.  Mikäli valtauskorvaukset halutaan mainita, tulisi selvyyden vuoksi mainita myös niiden vuosittaisuus jokaiselta kalenterivuodelta, jona valtaus on voimassa, sekä valtauksen haltijan täysimääräinen vahingonkorvausvelvollisuus. Euromääräisenä maanomistajalle suoritettava valtauskorvaus on 10 € hehtaarilta vuodessa. (GTK) -Valtausten perustamisen ja  voimassa olevien valtausten  osalta Metsähallitukselle aiheutuu kustannuksia, vaikka valtausalueella tehdyistä töistä ei aiheudu vahinkoja.  +Täsmennetty suunnitelmaa  ja poistettu valtauskorvausten määrä. </p>
<p><em type="bold">MAA-AINESTEN OTTO</em> Maa-ainesten ottoalueiden osalta tiepiirin tavoitteena on turvata maaainesten otto teiden kunnossapitoa ja rakentamista varten kohtuulliselta etäisyydeltä myös Enontekiön alueella huolimatta kunnan runsaasta suojelualueverkosta. Metsähallitus esittää, että sillä olisi mahdollisuus ottaa tarvittaessa omaan käyttöön ja vähäisessä määrin myyntiin maaaineksia erämaa-alueella tapahtuvan pienimuotoisen rakentamisen  tarpeisiin. Tiehallinto esittää, että myös sillä olisi mahdollisuus  tarvittaessa ottaa pieniä määriä maa-aineksia erämaa-alueella  sijaitsevien polkujen ja erämaa-alueen läheisyydessä sijaitsevien  sorateiden kunnossapitoon ja pieneen parantamiseen. (Tiehallinto) -Tämä ei ole mahdollista.  Nämä tarpeet pyritään  turvaamaan erämaa-alueen  ulkopuolelta. Erämaalaki (62/ 1991) kieltää erämaa-alueella valtionmaan tai siihen kohdistuvan käyttöoikeuden luovuttamisen muuhun kuin porotalouden,  kalastuksen, metsästyksen  tai keräilyn tarpeisiin.  +Ei muutosta suunnitelmaan. </p>
<p><em type="bold">LUONTOMATKAILU JA VIRKISTYSKÄYTTÖ</em> Erämaa-alueen virkistyskäyttöä ei ole kaikilta  osin käsitelty riittävästi suunnitelmassa. (SYKE) -Alueen virkistyskäyttö on huomattavan vähäistä.  Tästä yleisen tason kommentista ei käy ilmi, miltä  osin käsittelyä pitäisi laajentaa. +Ei muutosta suunnitelmaan. </p>
<p>Alueen virkistyskäyttö ei ole ristiriidassa niiden  perusteiden kanssa, joilla alue on liitetty Natura 2000 -verkostoon. Tämä edellyttää kuitenkin,  että lisääntyvien kävijämäärien vaikutuksia alueen  ekologiseen tilaan seurataan. Seurannan sisältöä  ja laatua olisi voinut yksilöidä tarkemmin hoito-  ja käyttösuunnitelmassa. (SYKE) -Alueen virkistyskäyttö on huomattavan vähäistä,  eikä sen ennusteta merkittävästi lisääntyvän. Metsähallitus keskittää sekä virkistyskäytön investoinnit että rajalliset virkistyskäytön seurantaresurssinsa virkistyskäytön painopistealueille, joihin Tarvantovaaran erämaa-alue ei kuulu. +Ei muutosta suunnitelmaan.</p>
<p xml:lang="est">LIITE 4. 8(25)</p>
<p xml:lang="fkv"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN KOMMENTTI JA </em></p>
<p xml:lang="vep"><em type="bold">VAIKUTUS SUUNNITELMAAN / ESITYS</em> </p>
<p><em type="bold">LUONTOMATKAILU JA VIRKISTYSKÄYTTÖ</em> Vyöhykkeistämisellä pyritään minimoimaan mm. käyttäjien välisiä ristiriitoja, ja  erityisesti tavoitteena on minimoida virkistyskäytön aiheuttamia haittoja luontaiselinkeinolle ja saamelaiskulttuurille. Suunnitelmassa on pyritty nimenomaan näistä jälkimmäiseen, kun taas virkistyskäyttäjien keskinäiset ristiriidat jäävät huomattavan vähälle huomiolle. Suunnitelman käsittävällä alueella moottorikelkat, koiravaljakot  ja hiihtäjät samoin kuin itsenäiset liikkujat ja ohjelmapalveluyrittäjien ryhmät kulkevat samoilla urilla. Kokemus on osoittanut, että nämä virkistäytyjäryhmät poikkeavat  niin suuresti toisistaan, että ristiriita- ja jopa vaaratilanteilta ei voida välttyä. Hks:ssa  on ohitettu näiden ongelmien käsittely ja jätetty esittelemättä, miten nämä eri  virkistäytymismuodot voidaan yhdistää samoille reiteille sujuvasti. (SYKE) -Luontomatkailu  ja virkistyskäyttö  tällä alueella  on niin vähäistä,  että kävijöiden  välisiä ristiriitoja  ei juurikaan ole. +Ei muutosta  suunnitelmaan. </p>
<p>Hks:ssa esitetään, että <span type="quote">”ohjelmapalveluyrittäjille  myönnetään pitkäaikaisempaan, jokamiehenoikeudet ylittävään leiriytymiseen lupia tapauskohtaisesti  korkeintaan kaudeksi kerrallaan ennalta sovittuihin paikkoihin”</span>. Tämä on erämaa-alueen virkistysvyöhykkeelle sopivaa toimintaa, kunhan huolehditaan erämaaluonteen säilymisestä ja estetään kyseisten paikkojen hallitsematon muodostuminen pysyviksi tukikohdiksi. Sen sijaan syrjävyöhykkeelle kyseinen menettely ei sovi, vaan toimilla vaarannetaan  vyöhykkeistämisen uskottavuus. Nämä ennalta  sovitut paikat pitäisi rajata virkistysvyöhykkeeksi. Myös kohdan 10 esitys ”Metsähallitus myöntää helikoptereille tarvittaessa laskeutumislupia erämaa-alueelle luontomatkailun tarpeisiin erikseen nimettäville laskeutumispaikoille kuultuaan sidosryhmiä” on luonteeltaan  sellainen, että ko. erikseen nimettävien laskeutumispaikkojen tulisi olla osa virkistysvyöhykettä. (SYKE) -Tarkennetaan tässä sitä, mitä ”ennalta sovittuihin paikkoihin ja erikseen nimettäville laskeutumispaikoille” tarkoittaa. Ne ovat paikkoja, jotka eivät vielä ole tiedossa, koska tällaisia tarpeita ei ole  ilmennyt. Siksi niitä on mahdotonta nimetä etukäteen suunnitelmaan ja lyödä lukkoon seuraaviksi 15  vuodeksi. Koska on odotettavissa, että erämaaalueen luontomatkailullinen vetovoima ei suuresti kasva suunnitelmakaudella, ei tällainen väljempi linjaus uhkaa alueen suojeluarvoja. Se, että hks:an jätetään mahdollisuus näiden kausiluonteisten ja tilapäisten toimintojen joustavalle sijoittamiselle, ei vielä tarkoita, että MH näitä lupia tulisi myöntämään. Ennen lupapäätöstä MH kuulee mm. paliskuntaa. +Muutettu suunnitelmaan, että MH voi myöntää tarvittaessa helikoptereille laskeutumislupia alueelle luontomatkailun tarpeisiin kuultuaan alueen paliskuntaa ja mahdollisesti muita sidosryhmiä.</p>
<p>Suunnitelmassa tulee huolestuttavissa määrin esille se, että alueen virkistyskäyttö perustuu pääosin motorisoituun liikkumiseen. Suunnitelman esitykset moottoroidun liikkumisen osalta ovat osin ristiriidassa esitettyjen perusteiden kanssa. Vaikka erämaan rajoille pääseminen edellyttää yleensä motorisoituja liikkumistapoja, virkistystarkoituksessa liikkuminen ei missään tapauksessa saa perustua pääasiassa  motorisoituun liikkumiseen. Motorisoidun liikkumisen aiheuttama melu, luonnonvarojen kulutus sekä saastepäästöt ja jopa liikkumisen nopeus ovat ristiriidassa  erämaaluonteen ja sen kokemisen kanssa. Erämaahan kuuluu vaikeapääsyisyys, ihmisen näkymättömyys ja kuulumattomuus, liikkuminen luonnon ehdoilla ja  osana luontoa. (SYKE) -Suurin osa  suunnitelma-alueesta on syrjävyöhykettä, jolle pääsääntöisesti ei myönnetä ulkopaikkakuntalaisille maastoajoneuvolupia. +Ei muutosta  suunnitelmaan.</p>
<p>Suunnitelmassa luodaan selkeitä pelisääntöjä liiketoiminnalliselle moottoroidulle  luontomatkailulle. (Lapin TE-keskus) -Suunnitelmaa  tukeva lausunto. +Ei muutosta hks:an.</p>
<p><em type="bold">LIIKENNE JA LIIKKUMINEN</em> Tiehallinnon hallinnoimien teiden käyttöä säätelee laki yleisistä teistä vuodelta  1954, joka olisi ollut hyvä mainita ja käsitellä hoito- ja käyttösuunnitelman kulkuyhteyksiä ja liikkumista ohjaavien säädösten yhteydessä. Tielakia ollaan parhaillaan  uudistamassa, ja liikenne- ja viestintäministeriö on julkaissut tammikuussa 2003  ehdotuksen uudeksi maantielaiksi. (Tiehallinto) +Laki yleisistä  teistä 243/1954 on lisätty suunnitelmaan. </p>
<p>Tiehallinnon Lapin tiepiirin pyrkimyksenä on lakkauttaa osa hallinnoimistaan poluista. Nykyisen kaltainen käyttö poluilla tulisi kuitenkin turvata hakemalla poluille uusi isäntä ja siirtämällä polut esimerkiksi Metsähallituksen hallintaan. Toistaiseksi molemmat Tarvantovaaran erämaa-alueella kulkevat polut kuuluvat kuitenkin Tiehallinnon  hallintaan. (Tiehallinto) -Suunnitelman  esitystä tukeva  lausunto. +Ei muutosta  suunnitelmaan.</p>
<p xml:lang="est">LIITE 4. 9(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN KOMMENTTI  </em></p>
<p xml:lang="smj"><em type="bold">JA VAIKUTUS HKS:AN / ESITYS</em> </p>
<p><em type="bold">LIIKENNE JA LIIKKUMINEN</em> Voimassa olevan tielain (243/1954) mukaan Tiehallinnon  polut on tarkoitettu lähinnä jalkaisin, ratsain tai polkupyörällä  tapahtuvaa liikennettä varten. Lain mukaan moottorikelkkailu ei ole sallittu yleisillä teillä, mihin polutkin kuuluvat. Kuitenkin esimerkiksi Tarvantovaaran erämaa-alueella Tiehallinnon  hallinnoimia polkuja käytetään yleisesti moottorikelkka- ja  mönkijäliikenteeseen. (Tiehallinto) -Tässä aika on ajanut tielainsäädännön  ohi.  Kuten Tiehallinto aiemmissa asiakohdissa toteaa, molemmat erämaa-alueella kulkevat polut kuuluvat nykyisin Tiehallinnon hallintaan, tielakia ollaan uudistamassa ja Tiehallinto pyrkii lakkauttamaan osa poluista. +Hks:an lisättiin tämän lausuntokohdan  1. lause kuvaamaan nykytilannetta. </p>
<p>Hks:ssa esitetään, että Tiehallinnon polkujen varrelle voidaan rakentaa kaksi huollettua tulipaikkaa, toinen Lavivaara–Syväjärvi- ja toinen Kultima–Leppäjärvi-välille. Jos polkuteiden varrelle rakennetaan tulipaikkoja, Metsähallituksen tulee  vastata niiden rakentamisesta ja huollosta. (Tiehallinto)  -Se, että Metsähallitus vastaa myös näiden mahdollisesti perustettavien tulipaikkojen rakentamisesta ja huollosta, on suunnitelman esityksissä. +Ei muutosta suunnitelmaan.</p>
<p>Syväjärvelle ja siitä edelleen Norjan rajalle asti menevä polku pitäisi kunnostaa ja pitkospuut korjata. Syväjärven polku on sateisen kesän jälkeen todella kulkukelvoton ja jopa hengenvaarallinen. Polun kunnostamisella erämaa-alueen hyvä tila voitaisiin säilyttää, kuten Metsähallituksen suunnitelmassa  (s. 64) on pyrkimyksenäkin. (Karesuvannon kyläyhdistys ry) -Tämä tuli esille myös yleisötilaisuuksissa.  Tiehallinto hallinnoi ja kunnostaa Kaaresuvanto–Syväjärvi-polkua. Hks mahdollistaa mönkijäpitkosten tai siltojen rakentamisen Syväjärveltä eteenpäin, jos luonnon kulumisen ehkäiseminen sitä välttämättä vaatii.  +Ei muutosta suunnitelmaan.</p>
<p>Luvun 11 <em type="bold">Maastoliikenne ja muu liikkuminen</em> esityksissä todetaan, että MH ei perusta uusia moottorikelkkauria eikä esitä erämaa-alueella sijaitsevien valtakunnallisten moottorikelkkaurien muuttamista virallisiksi moottorikelkkailureiteiksi. Puollamme esitystä. (SYKE) </p>
<p>-Metsähallitus ei myöskään vastusta moottorikelkkaurien perustamista reiteiksi, mikäli asia näin myöhemmin linjataan.  +Täydennetty suunnitelmaan.</p>
<p>Moottorikelkkareittien ja -urien osalta tärkeää, että kaikki ko. alueille suunnitellut kelkkailuyhteydet virallistetaan moottorikelkkareiteiksi, myös Tarvantovaaran alueen läpi kulkeva  tunturireitti yhdysreitteineen. Ei ole perusteltua, että Enontekiön alueen vetovoimaisin, eksoottisin moottorikelkkayhteys pidettäisiin edelleen vain urana, jonne MH voi harkintansa  mukaan myydä kulkulupia. Tunturireitti on virallistettava  kelkkareitiksi, ja muutkin alueelle vuosien aikana rakennetut urat. Esitykselle on sekä matkailulliset että kansalaisten  yhdenvertaisen kohtelun perusteet. (Enontekiön kunta) -Metsähallitus ei vastusta kelkkaurien  perustamista reiteiksi, mikäli asia näin  myöhemmin linjataan. +Täsmennetty suunnitelmaan.</p>
<p>Luvussa käydään läpi alueella liikkumisen muotoja. Hks:sta  on unohdettu uudet liikunnalliset käyttömuodot, kuten  maastopyöräily, maastoratsastus, koirajuoksu ja valjakkohiihto. Tyypillistä osalle uusia harrastusmuotoja on se, että lajien harrastajat ovat etelässä, mutta harrastuksille sopivat maastot pohjoisessa. Ainakin osa näistä harrastuksista kuuluu jokamiehenoikeuksien piiriin, joissa sallitaan omatoiminen  liikkuminen mm. koiria tai hevosta apuna käyttäen. Hks:ssa todetaan koiravaljakkoyrittäjien määrän lisääntyneen ja  suositellaan, että säännöt pitäisi selvittää mahdollisia lainsäädäntömuutoksia varten. Selvityksissä tulisi huomioida paitsi yrittäjät myös yksittäiset harrastajat. Asian valmistelun yhteydessä tulee osallistaa myös harrastajaryhmät, kuten Valjakkourheiluliitto. Maastopyöräilyreitit olivat nousseet esille myös yleisötilaisuudessa. Suunnitelmassa mainittuja Tiehallinnon reittejä voisi ehkä kehittää juuri näitä harrastusmuotoja varten. (Lapin ympäristökeskus) -Maastopyöräily ja -ratsastus on käsitelty luvussa 7 <em type="bold">Luonnon virkistyskäyttö ja  luontomatkailu</em>. Suunnitelmassa esitetään, että hevosilla tapahtuvan ohjelmapalveluyritystoiminnan lupia myönnetään pääsääntöisesti vain vakiintuneille kulku-urille. Lisäksi hks:ssa on suositus jokamiehenoikeuksiin perustuvan maastopyöräilyn ja  -ratsastuksen keskittämisestä vakiintuneille kulku-urille (mukaan lukien Tiehallinnon  poluille). Suosituksessa koiravaljakoilla  liikkumisen sääntöjen selvittämisestä ei ole otettu kantaa siihen, kuka selvityksen tekee  ja keitä tulisi osallistaa. Siinä on lueteltu ne tahot, jotka ovat yhdessä MH:n kanssa  todenneet asian selvittämisen tärkeäksi. +Ei muutosta suunnitelmaan. </p>
<p xml:lang="est">LIITE 4. 10(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN KOMMENTTI  </em></p>
<p xml:lang="smj"><em type="bold">JA VAIKUTUS HKS:AN / ESITYS</em> </p>
<p><em type="bold">LIIKENNE JA LIIKKUMINEN</em> Valtakunnallisissa alueidenkäyttötavoitteissa korostetaan paitsi arvokkaiden luonnonalueiden ja niiden monimuotoisuuden säilymistä myös luonto- ja kulttuurimatkailun  edistämistä. Tästä näkökulmasta ekologisesti hyvin suunniteltujen ja monipuolisesti  eri luontoharrastajaryhmiä palvelevien reittien rakentaminen tulevaisuudessa korostuu. (Lapin ympäristökeskus) -Suunnitelmaa  tukeva lausunto. +Ei muutosta  suunnitelmaan. </p>
<p><em type="bold">KÄYTTÖOIKEUKSIEN VUOKRAUS JA LUOVUTUS </em>Tukikohtien myöntämisessä tulee olla pidättyväinen, sillä niiden vaikutukset erämaaluonnolle ja erämaissa harjoitettaville poro- ja luontaiselinkeinoille voisivat olla varsin haitallisia. Varsinkin erämaamatkailuun (kalastus, metsästys jne.) perustuvien tukikohtien osalta tulee noudattaa tiukkaa linjaa. Lähtökohtana tukikohtien myöntämisessä tuleekin olla vahvat erityis- ja lainsäädännölliset perusteet.  (Lapin TE-keskus) -Suunnitelmaa  tukeva lausunto. +Ei muutosta  suunnitelmaan. </p>
<p>Erämaa-alueelle kohdistuu paikallisen väestön erityisperusteisia oikeuksia. Oikeuksien haltijoille tulee osoittaa mm. tukikohtien perustamismahdollisuus ilman vuokra- tai käyttömaksuja. Tukikohtien keskittäminen perinteisille valkama- ja asuinkentille on perusteltua. (Enontekiön kunta) -Erityisperusteinen kalastusoikeus ei anna oikeutta tukikohtaan. Metsähallitus on nykylainsäädännöllä velvoitettu  perimään tukikohdista käyvän vuokran. Jos lakeja muutetaan, myös Metsähallitus muuttaa välittömästi toimintatapojaan. +Ei muutosta suunnitelmaan.</p>
<p><em type="bold">LUONNONSUOJELU JA -HOITO </em>Luonnonsuojelulliset ja luonnon monimuotoisuuden seurantaan liittyvät tavoitteet on pääsääntöisesti käsitelty riittävällä  tarkkuudella, mutta hks:n luonnonsuojelua koskevat esitykset keskittyvät lähes pelkästään uhanalaisiin lajeihin. (SYKE) -Tämän on yleinen kommentti; SYKE erittelee tätä tarkemmin, ks. alla muut  sen tähän liittyen esille tuomat asiat. +Ei muutosta suunnitelmaan. </p>
<p>Luonnon monimuotoisuuteen liittyvät tutkimukset ja selvitykset ovat olleet sekä erämaa-alueella että soidensuojelualueella  vähäisiä. Ylä-Lapin luontokartoituksen tuottama tieto alueiden kasvillisuustyypeistä ja MH:n julkaisu alueiden luonnosta ja  käytöstä ovat huomattava parannus asiaan, ja ne helpottavat jatkossa sekä tarkempien luontotyyppi- ja lajiselvitysten  kohdentamista että alueiden luonnon tilan seurantaa. (SYKE) -Suunnitelmaa tukeva lausunto. +Ei muutosta suunnitelmaan.</p>
<p><em type="bold">NATURA 2000 -SUOJELUALUEVERKOSTO</em> Lapin ympäristökeskuksen, Lapin liiton ja MH:n yhteistyönä on käynnistetty laaja osallistavan suunnittelun hanke <em type="bold">Natura 2000  -alueet Lapin voimavaraksi</em>. Hankkeessa laaditaan Natura  2000 -alueille hoidon ja käytön yleissuunnitelma, jossa kehitetään yleisökäyttöä luontoarvoja vaarantamatta sekä sovitetaan yleisö<em type="bold">Natura 2000 -alueet Lapin voimavaraksi</em> -hanke on edennyt niin pitkälle, että voidaan nähdä  sen vaikutukset alueen hoito- ja käyttötarpeisiin. (Lapin liitto) -SYKE toteaa lausunnossaan, että hks täyttää Natura-arvioinnin tarveharkinnan kriteerit, eikä erillistä Natura-arviointia tarvita, koska kyseessä on luonnonkäyttö yhteen muiden maankäyttömuotojen kanssa. Hanke  valmistuu alkuvuodesta 2006. Lapin liitto pitää tässä vaiheessa hks-luonnosta muilta osin hyvin ja perusteellisesti laadittuna sekä virkistys- ja syrjävyöhykkeiden määrittelyä ja tehtyjä esityksiä  perusteltuina. Lopullisille kannanotoille on kuitenkin vahvat  perusteet vasta sitten, kun Natura 2000 -alueiden hoidon ja  käytön yleissuunnittelu on edennyt pidemmälle. Lapin liiton virasto esittää, että hoito- ja käyttösuunnitelmaa ei viedä vahvistamismenettelyyn ennen kuin suojelua edistävä suunnitelma. Se toteaa lisäksi, että suunnitelmassa esitetyt näkökohdat täyttävät myös Natura-alueen hks:n tarpeet. Virkistyskäyttö ei ole  ristiriidassa niiden perusteiden kanssa, joilla alue on liitetty Natura-verkostoon.  Toteutuskeinona erämaalaki (62/1991) sallii alueen virkistyskäytön, mikä  on otettu huomioon Natura-aluetta  perustettaessa. Hks on Natura-alueiden yleissuunnitelmaa yksityiskohtaisempi. +Ei muutosta suunnitelmaan. </p>
<p><em type="bold">UHANALAISET ELÄIMET</em>  Luontodirektiivin (liite II) lajit ahma ja saukko kuuluvat metsästyslaissa lueteltuihin riistalajeihin. Niitä ei ole rauhoitettu luonnonsuojelulain nojalla, vaan metsästysasetuksella. (SYKE) +Tiedot korjattu. </p>
<p xml:lang="est">LIITE 4. 11(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN </em></p>
<p xml:lang="fkv"><em type="bold">KOMMENTTI JA VAIKUTUS </em> </p>
<p><em type="bold">UHANALAISET ELÄIMET</em> Pohjoismainen EU Life naalihanke on saanut jatkoa. Tiedot tulisi  päivittää. (SYKE) +Tiedot  päivitetty. </p>
<p>Jos alueella ei tiedetä olevan yhtään uhanalaisen tai silmälläpidettävän selkärangattoman eläinlajin esiintymää, siitä voisi mainita. Vastaavasti näiden ryhmien tiedossa olevat esiintymät tulisi mainita samaan tapaan kuin muistakin uhanalaisista lajeista. (SYKE) +Lisätty suunnitelmaan, että alueelta ei tunneta yhtään uhanalaisen tai silmälläpidettävän selkärangattoman eläinlajin esiintymää.</p>
<p><em type="bold">UHANALAISET KASVIT JA LUONNONTILAN SEURANTA</em> Tarvantovaaran erämaa-alueella esiintyvistä putkilokasvilajeista  Metsähallituksen vastuulla on lettorikon valtakunnallinen ja lapinleinikin Pohjois-Suomen esiintymien seurantojen hoitaminen. Esityksissä toki todetaan, että MH toteuttaa sille vastuutetut kasvilajiseurannat, mutta missään ei mainita, mitä nämä lajit tällä alueella ovat. (SYKE) -Hyvä ja perusteltu täydennysesitys. +Suunnitelmaa on päivitetty. </p>
<p><em type="bold">LUONNONTILAN SEURANTA</em> Luontodirektiivin artiklan 17 mukaan jäsenmaiden tulee kerran  kuudessa vuodessa raportoida Natura-alueilla tehtävistä suojelutoimenpiteistä ja arvioida niiden vaikutuksia liitteen I luontotyyppien  ja liitteen II lajien suojelutasoon. Vaikka EU:lta ei ole vielä tullut  yksityiskohtaisia ohjeita, raportointiin voisi kuitenkin varautua jotenkin.  Asiasta voisi mainita seurantakohdassa. Liittyy myös suunnitelman  ympäristövaikutusten arviointiin. (SYKE) -Suunnitelmassa esitetyt seurantatoimenpiteet antavat hyvän lähtökohdan raportoinnille, joten Metsähallituksella on valmiudet tähänkin raportointiin, kunhan ohjeistus tulee. +Ei muutosta suunnitelmaan. </p>
<p>Suunnitelmaan kaipaisi tarkempaa kuvausta alueen luontotyypeistä ja karttaa niiden  sijoittumisesta. (Lapin ympäristökeskus) -Suunnitelmassa viitataan tältä osin julkaisuun <em type="bold">Piirainen 2002</em>: Kasvillisuus. Teoksessa Kajala 2002: Tarvantovaaran erämaa-alueen ja Lätäsenon–Hietajoen soidensuojelualueen luonto ja käyttö. Metsähallituksen luonnonsuojelujulkaisuja. Sarja A 140: 42–68. Ko. luvussa liitteenä alueen kasvillisuuskartta. +Ei muutosta suunnitelmaan. </p>
<p>Lajien suojelussa mainitaan, että MH seuraa suurten petolintujen ja naalin kantoja. Miten muiden uhanalaisten eläinlajien seuranta  järjestetään? (Lapin ympäristökeskus) -Tämä on resurssikysymys. Metsähallitus seuraa ensisijaisesti sille osoitettuja vastuulajeja. +Ei muutosta suunnitelmaan.</p>
<p><em type="bold">KULTTUURIARVOJEN SUOJELU JA HOITO</em> Suunnitelmassa kuvataan tarkemmin vain alueiden arkeologisen perinnön tilannetta. Myös ns. <em type="bold">rakennetun kulttuuriympäristön</em> mahdollisia kohteita – kuten perinteistä  rakennuskantaa, rakenteita, kulkuteitä,  aitoja, kammeja ja kenttiä – tulisi käsitellä.  Esim. Salvasjärven saamelaisen kesäkylän  arvokkaan kulttuuriympäristön ja läheisen Kultiman kylän valtakunnallisestikin  merkittävän kulttuurihistoriallisen kohteen  esiin tuominen myös rakennetun ympäristön näkökulmasta olisi tärkeää. Käynnissä  olevassa <em type="bold">Lapin kulttuuriympäristöt tutuksi</em>  -hankkeessa on tarkoitus inventoida pohjoisen Lapin kulttuuriympäristöt vuosina 2004  ja 2005. Hankkeeseen liittyy omana  kokonaisuutenaan saamelaista kulttuuri<em type="bold">Luonnonsuojelu</em> <em type="bold">ja -hoito</em> kohdassa 5.1.3<em type="bold">  Perinnemaisemat</em>. Se otetaan huomioon alueen hoidossa  ja käytössä myös kulttuuriarvojensa puolesta. Rakennusten suojelutoimenpiteitä ei tässä yhteydessä ole kuitenkaan esitetty, koska kulttuurihistoriallisesti arvokkaat rakennukset ovat yksityisomistuksessa ja -käytössä. Kultiman kylä  on erämaa-alueen ulkopuolella, ja siksi sitä ei ole tässä  suunnitelmassa käsitelty. Muiden kulttuuriarvojen osalta Metsähallitus täydentää paikkatietojärjestelmää sitä mukaa kuin uutta tietoa saadaan. +Täydennetty suunnitelmaan kulttuuriperinnön osalta  <em type="bold">Lapin kulttuuriympäristöt tutuksi</em> -hankkeen tietoja.  Lisätty luvut 6.1.4 <em type="bold">Rakennettu kulttuuriympäristö</em>  sekä 6.1.5 <em type="bold">Saamelainen kulttuurimaisema</em>. perintöä koskeva osuus. (Lapin liitto) -Salvasjärven merkittävä kulttuuriympäristö on tuotu  esille luvussa 5 </p>
<p xml:lang="est">LIITE 4. 12(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN </em></p>
<p xml:lang="fkv"><em type="bold">KOMMENTTI JA VAIKUTUS</em> </p>
<p><em type="bold">KULTTUURIARVOJEN SUOJELU JA HOITO</em> Esityksissä on otettu huomioon vain sellaiset asiat, jotka ovat Metsähallituksen päätettävissä ja kuuluvat Metsähallituksen tehtäviin. Näin  ollen alueen tunnettua muinaisjäännöskantaa ei luonnoksissa ole  laajemmin käsitelty. (Museovirasto) +Ei muutosta suunnitelmaan. </p>
<p>Luonnoksessa viitataan suppeahkoon arkeologiseen perusselvitykseen, joka on laadittu lähinnä arkistotietojen nojalla (Kankaanpää 2002), joka mainitaan myöskin luonnoksen lähdekirjallisuusosassa. (Museovirasto) +Ei muutosta suunnitelmaan.</p>
<p>Periaatteena luonnoksen valmistelevissa töissä voidaan kuitenkin pitää  sitä, että alueen muinaisjäännöskantaa ei ole kattavasti selvitetty maastoinventoinnein, joka työ tulisi näinkin laajoja alueita kattavassa hankkeessa sisällyttää jo perusselvityksiin. Jo karttatarkastelun perusteella ja saadun kokemuksen nojalla voidaan päätellä, että esim. Lätäsenon varsien  systemaattinen arkeloginen inventointi tuottanee mittavan lisän alueen  nyt tunnettuun muinaisjäännöskantaan. (Museovirasto) +Ei muutosta suunnitelmaan.</p>
<p>Arkelogisia kohteita käsiteltäessä – vaikka yleispiirteisesti – on syytä  mainita tahot, joista tietoja muinaisjäännöksistä on saatavissa, tässä  tapauksessa Lapin maakuntamuseo sekä Museovirasto ja sen yllä- pitämä muinaisjäännösrekisteri. (Museovirasto) +Täydennetty suunnitelmaa.</p>
<p>Tarkoituksenmukaisena tässä yhteydessä voidaan kuitenkin pitää lukua 6.1.2 <em type="bold">Muinaismuistojen huomioon ottaminen toiminnassa</em>, jossa on omana lukunaan käsitelty muinaismuistolakia (295/1963) ja siinä olevia määräyksiä sekä hahmoteltu muinaisjäännösten <span type="quote">”käyttömahdollisuuksia”</span> esim. nähtävyyskohteina. (Museovirasto) -Suunnitelmaa tukeva lausunto. +Ei muutosta suunnitelmaan. </p>
<p>Museoviraston rakennushistorian osaston ilmoituksen mukaan sillä ei  ole huomauttamista tarkastelun kohteena olevan suunnitelmaluonnoksen johdosta. (Museovirasto) -Suunnitelmaa tukeva lausunto. +Ei muutosta suunnitelmaan.</p>
<p><em type="bold">OPETUS JA TUTKIMUS</em> Kohdan 13.3 <em type="bold">Suunnitelman esitykset</em> ensimmäisessä kappaleessa  kerrotaan, että ”Metsähallitus osallistuu tutkimuksiin ja tukee tutkimuksia, joissa selvitetään ja seurataan alueen eläimistön ja kasviston esiintymistä, lisääntymistä ja sopeutumista pohjoisiin ympäristöoloihin sekä luonnon- tilaa ja siinä tapahtuvia muutoksia.” Vastuuntuntoisena valtionmaiden  hallinnoijana Metsähallituksen ei pitäisi rajoittua tässä toiminnassaan  pelkästään elolliseen luontoon, vaan tukea myös elottoman luonnon  tutkimista, koska eliöidenkin menestymisen pysyvät perusedellytykset  ovat elottoman luonnon ominaisuuksissa. (GTK) -Laajasti ymmärrettynä  tuo lause nytkin sisältää  myös elottoman luonnon:  ”Metsähallitus osallistuu  tutkimuksiin ja tukee  tutkimuksia, joissa selvitetään  ja seurataan – – luonnontilaa  ja siinä tapahtuvia muutoksia.” +Ei muutosta suunnitelmaan. </p>
<p><em type="bold">VALVONTA</em> Lapin rajavartiosto suorittaa rajavalvonnan yhteydessä erävalvontaa  erämaa-alueella resurssiensa puitteissa. Lapin rajavartiostolla ei ole  resursseja lisätä erävalvontaa nykyisestä tasosta Tarvantovaaran  erämaa-alueella. (Lapin rajavartiosto) + Valvontaa koskevaa  suunnitelman lukua 15  on täydennetty. </p>
<p><em type="bold">RESURSSIT JA AIKATAULU</em> Suunnitelmassa on esitetty arvioita suunnitelman toteuttamisen vaatimista resursseista, investoinneista sekä ekologisista, sosiaalisista, kulttuurisista ja taloudellisista vaikutuksista. Alueen <span type="quote">”hoitamiseen”</span> suunnitellut resurssit ovat alimitoitettuja ja kunta esittääkin, että alueen hoidollisiin tarpeisiin varauduttaisiin hoito- ja käyttösuunnitelmassa esitettyä huomattavasti enemmän. (Enontekiön kunta) -Suunnitelmasta poistettiin  viimeistelyvaiheessa tarkemmat laskelmat resursseista. +Muutettu suunnitelmaan. </p>
<p xml:lang="est">LIITE 4. 13(25)</p>
<p xml:lang="vep"><em type="bold">LAUSUNNOT SUUNNITELMAAN</em> <em type="bold">METSÄHALLITUKSEN KOMMENTTI  </em></p>
<p xml:lang="smj"><em type="bold">JA VAIKUTUS HKS:AN / ESITYS</em> </p>
<p><em type="bold">SUUNNITELMAN VAIKUTUSTEN ARVIOINTI</em> Hoito- ja käyttösuunnitelmassa on tarkasteltu riittävästi Naturaarvioinnin tarpeellisuutta. Koska merkittäviä haitallisia vaikutuksia Natura-alueeseen ei todennäköisesti aiheudu, erillistä Naturaarviointia ei tarvita. Yleensä erillistä Natura-arviointia ei tarvita luonnonsuojelua edistävissä suunnitelmissa. (SYKE) -Suunnitelmaa tukeva lausunto. +Ei muutosta suunnitelmaan. </p>
<p>Luvussa tulisi selkeämmin kiinnittää huomiota Natura-alueen suojeluperusteiden vaarantumisen riskeihin. Mitkä käyttömuodot voivat aiheuttaa riskejä suojeluperusteena oleville luontotyypeille ja lajeille? Voidaanko eritellä, mille luontotyypeille ja/tai lajeille riskejä syntyy, millaisia riskejä on ja miten ne voidaan välttää? (Lapin ympäristökeskus) -Metsähallitus katsoo, että suunnitelman Natura-arviointi on riittävän laaja ottaen huomioon mm. sen, että yleensä erillistä Natura-arviointia ei tarvita luonnonsuojelua edistävissä suunnitelmissa.  +Ei muutosta suunnitelmaan.</p>
<p>Erämaat ja tunturialueet ovat paikallisten asukkaiden vapaaajanvieton kohteina. Ne ovat lähes kaikille paikallisille asukkaille yhtä tärkeitä kuin etelän ihmisille ovat teatterit, oopperat, museot, musiikkitalot, jäähallit ja kaikki muu vapaa-ajanviettoa palveleva infrastruktuuri. Tämä näkökulma tulisi suunnitelman vaikutusten arvioimisen yhteydessä tuoda korostetusti esille. (Enontekiön kunta) -Metsähallitus on pyrkinyt tuomaan asian esille koko suunnitelmassa ja siten myös sen vaikutusten arvioinnissa tasapuolisesti muiden näkökohtien kanssa. Metsähallitus ei voi korostaa jotakin tiettyä näkökohtaa ylitse muiden. +Ei muutosta suunnitelmaan.</p>
<p>Saamelaiskäräjien lausunto ja arvio suunnitelman vaikutuksista saamelaiskulttuuriin on suunnitelman liitteenä 1. Alla olevaan taulukkoon on koottu lausunnosta ja arviosta ne kohdat, joihin suunnitelmalla on voitu vaikuttaa tai joihin muuten on otettu suunnitelmassa kantaa. Taulukkoon on lisätty Metsähallituksen kommentit lausunnon ja arvion eri kohtiin sekä se, mikä vaikutus niillä on suunnitelmaan ollut.</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Suunnitelmasta puuttuu erityisesti Metsähallitusta koskevan lain kokonaisuudistuksen  myötä Metsähallitukselle asetettu velvoite turvata toiminnassaan saamelaisten kulttuurin harjoittamisen edellytykset, mihin myös yhdenvertaisuuslaki velvoittaa. Metsähallituksen tehtävät ja yhteiskunnalliset velvoitteet on otettu suunnitelman perustaksi vanhentuneesta lainsäädännöstä. Korjaamalla pelkästään lainsäädäntöä ei korjaannu koko suunnitelma. +Täydennetty suunnitelmaan.</p>
<p>Erämaa-alueen vyöhykkeistäminen syrjä- ja virkistysvyöhykkeeksi ei toimi, koska saamelaisten kulttuurimuotoon kuuluvien elinkeinojen kanssa kilpailevaa liiketoimintaa sallitaan suunnitelman mukaan myös syrjävyöhykkeellä. Saamelaiskäräjät on jo hks:a  koskevissa neuvotteluissa ympäristöministeriön kanssa tuonut esille sen, että vyöhykkeistämisen perustaksi esitetyssä lain 7 §:n yksityiskohtaisessa perustelussa  ei sanota mitään vyöhykkeistämisestä, vaan <span type="quote">”alueen  eri osiin”</span> jakamisella viitataan lähinnä metsäalueiden  jakamiseen hks:ssa luonnontilaisiin ja luonnonmukaisesti käsiteltäviin metsäalueisiin (ks. HE 42/ 1990, s. 13). Tarvantovaaran alueella ei ole metsiä, joten näiltä osin vyöhykkeistäminen ei ole perusteltua.  Muilta osin vyöhykkeistäminen ei perustu erämaalakiin perusteluineen, joten suunnitelman <span type="quote">”pysyväksi  tarkoitetulla päälinjalla”</span> ja sen <span type="quote">”tavoitteella”</span> tältä osin ei ole hks:ssa väitettyä tukea laissa tai sen perusteluissa. -Erämaalain yksityiskohtaisissa perusteluissa  todetaan, että mm. rakentaminen ohjattaisiin  suunnitelmassa määrättyihin paikkoihin, ja että  käyttöoikeuden luovuttaminen porotalouden,  kalastuksen, metsästyksen tai keräilyn tarpeisiin tulee kysymykseen vain hks:ssa määrätyssä erämaan osassa. Tässä yhteydessä perusteluissa on todettu, että alue voitaisiin jakaa käytön kannalta suunnitelmassa eri osiin (= vyöhykkeisiin). MH  on erämaa-alueen vyöhykkeistämisellä pyrkinyt  nimenomaan turvaamaan sen, että pääosa alueesta säilyisi ainoastaan luontaiselinkeinojen käytössä,  ja mahdollisimman pienelle ja rajatulle alueelle  ohjattaisiin muita toimintoja. Vyöhykkeistäminen  ei kuitenkaan sulje pois poronhoidon ja muiden  luontaiselinkeinojen harjoittamisen mahdollisuuksia, vaan ne ovat sallittuja kaikilla vyöhykkeillä. +Ei muutosta suunnitelmaan.</p>
<p xml:lang="est">LIITE 4. 14(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Erämaalain (62/1991) 1 §:n tavoitteiksi todetaan 1) alueen  erämaisuuden säilyttäminen, 2) saamelaiskulttuurin turvaaminen,  3) luontaiselinkeinojen turvaaminen ja 4) alueen monipuolisen  käytön ja sen edellytysten kehittäminen. Hks:ssa tavoitteessa  jätetään sanomatta lain perustelujen mukainen suunnitelman ja  erämaalain päätavoite, joka on saamelaiskäräjien mielestä eri maankäyttömuotojen <em type="bold">yhteensovittaminen</em> ympäristönsuojeluun  </p>
<p type="listitem">– eikä pelkästään käyttäjäryhmien kesken. Erämaalain 7 §:n</p>
<p>yksityiskohtaisten perustelujen mukaan: ”Erämaa-alueen käytön suunnittelu on ensi sijassa ympäristönsuojelun ja muiden eri  maankäyttömuotojen yhteensovittamista.” Lain tärkein tavoite on  1 ja 4 §:n yksityiskohtaisten perustelujen mukaan erämaa-alueiden erämaaluonnon säilyttäminen mahdollisimman muuttumattomana  ja luonnontilaisena.  -Näin todetaan erämaalain yksityiskohtaisissa perusteluissa. Hks:ssa on todettu erämaalaissa esitetyt erämaaalueiden perustamistarkoitukset: 1) alueen erämaaluonteen säilyttäminen 2) saamelaiskulttuurin turvaaminen 3) luontaiselinkeinojen turvaaminen 4) luonnon monipuolisen käytön ja      sen edellytysten turvaaminen. +Ei muutosta suunnitelmaan.</p>
<p>Erämaalakia koskevan hallituksen esityksen pääasiallisen sisällön mukaan porotalouden ja muiden luontaiselinkeinojen sekä retkeilyn mahdollisuudet tulevat lain voimaan tulon myötä paranemaan  tai säilyvät ainakin entisellään eli vuoden 1991 tilanteen tasolla.  Saamelaiskäräjien mielestä lähtökohdaksi asetettu toimintojen yhteensovittaminen käyttäjäryhmien kesken johtaa väistämättä siihen, että kunnalle verotuloa tuottavat toiminnat, kuten matkailun ja kaivostoiminnan edistäminen, asetetaan Metsähallituksen  <span type="quote">”osallistuvassa suunnittelussa”</span> etusijalle, ja lain päätavoitteena oleva ympäristönsuojelu jää toisarvoiseen asemaan. Käyttäjäryhmien kannalta vyöhykkeistäminen puolestaan merkitsee sitä, että parempaa verotuloa tuottaville toiminnoille varatuilla alueilla poronhoidolle välttämättömät toimintaedellytykset heikkenevät ja lakkaavat, ja pelkästään saamelaisten harjoittama poronhoito  joutuu väistymään näiltä alueilta lain tarkoituksen vastaisesti. -Kuten edellä todettiin, Metsähallitus  on erämaa-alueen vyöhykkeistämisellä pyrkinyt nimenomaan turvaamaan sen, että pääosa alueesta säilyisi ainoastaan luontaiselinkeinojen käytössä, ja  mahdollisimman pienelle ja rajatulle  alueelle ohjattaisiin muita toimintoja. Vyöhykkeistäminen ei kuitenkaan  sulje pois poronhoidon ja muiden  luontaiselinkeinojen harjoittamisen  mahdollisuuksia, vaan ne ovat sallittuja kaikilla vyöhykkeillä. Suunnitelman maankäyttölinjaukset ovat voimakkaasti luontaistalouspainotteiset. +Ei muutosta suunnitelmaan.</p>
<p>Perustuslaki ja kansainväliset sopimukset huomioon ottaen  hks:n pitäisi saamelaiskäräjien mielestä johtaa päinvastaiseen  tulokseen eli saamelaisten kulttuurimuotoon kuuluvien elinkeinojen  turvaamiseen ja niiden edistämiseen. Saamelaiset ovat Suomessa alkuperäiskansa, jolla on oma kieli ja kulttuuri. Perustuslaki turvaa saamelaisille alkuperäiskansana oikeuden ylläpitää ja kehittää omaa kieltään ja kulttuuriaan (PL 17.3 §) näitä seikkoja koskevan itsehallinnon perustalta saamelaisten kotiseutualueella siten, kuin laissa säädetään (PL 121.4 §). Tarvantovaaran erämaa-alue kuuluu kokonaan saamelaisten kotiseutualueeseen. Perustuslain <em type="bold">kulttuuri</em>käsite sisältää myös saamelaisten kulttuurin aineellisena perustana olevan perinteisen maankäytön, kuten poronhoidon, kalastuksen ja metsästyksen harjoittamisen. Perustuslain tarkoituksena on turvata pysyvästi saamelaisten asema alkuperäiskansana lainsäädännön, hallinnon ja taloudellisten toimenpiteiden avulla. Julkisella  vallalla on perustuslain (22 §) mukainen velvollisuus huolehtia  saamelaisten perusoikeuksien ja ihmisoikeuksien toteutumisesta. Tarvittaessa saamelaisten kulttuurimuotoa tulee perustuslain  perustelujen mukaan turvata positiivisin erityistoimenpitein. -Suunnitelman tavoitteena on turvata saamelaiskulttuurin harjoittaminen  alueella. Metsähallitus ottaa toimissaan huomioon em. lakien tuomat velvoitteet. Suunnitelmassa ei esitetä näiden  lakien vastaisia toimia. Suunnitelma ei  vaaranna saamelaisten mahdollisuuksia harjoittaa saamelaisten kulttuuriin  kuuluvia perinteisiä elinkeinoja – kuten poronhoitoa, kalastusta ja metsästystä. +Ei muutosta suunnitelmaan.  </p>
<p>Saamelaisten kulttuuriin kuuluvien elinkeinojen harjoittamista suojaavat lisäksi saamelaisten osalta YK:n ihmisoikeussopimukset, kuten kansalais- ja poliittisia oikeuksia koskevan yleissopimuksen 27 artikla, joka on Suomessa voimassa laintasoisesti. Artiklan määräys  edellyttää YK:n ihmisoikeuskomitean tulkinnan mukaan, että taloudelliset toimenpiteet suunnitellaan ja sopeutetaan siten, että saamelaisten elinkeinojen, kuten poronhoidon, taloudellinen kannattavuus säilyy. (Länsman ja muut v. Suomi, valitus no 511/1992) -Ks. edellinen vastaus. +Ei muutosta suunnitelmaan.</p>
<p xml:lang="est">LIITE 4. 15(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN </em></p>
<p xml:lang="vep"><em type="bold">KOMMENTTI, VAIKUTUS </em> </p>
<p>Vuoden 2005 alussa voimaan tulleen Metsähallituslain (1378/2004) mukaan Metsähallituksen yhteiskunnallisena velvoitteena on saamelaisten kotiseutualueella sovittaa hallinnassaan olevien luonnonvarojen hoito, käyttö ja suojelu siten, että saamelaisten kulttuurin harjoittamisen edellytykset turvataan (4.2 §). Säännös toteuttaa perustuslakia saamelaisten alkuperäiskansan kulttuurin harjoittamisen osalta (PL 17.3 §). Tähän perustuslakiin perustuvaan tehtävään viitaten eduskunnan perustuslakivaliokunta totesi esitystä koskevassa lausunnossaan (PeVL 38/2004 vp), että saamelaisten kulttuuriin kuuluvat perinteisten elinkeinojen kuten poronhoito, kalastus ja metsästys lisäksi myös niiden nykyaikaiset soveltamismuodot. Eräänä keinona näihin tavoitteisiin pääsemiseksi on saamelaisten osalta vuonna 2004 voimaan tullut yhdenvertaisuuslaki (21/2004), joka koskee 2 §:n 1 kohdan mukaan itsenäisen ammatin tai elinkeinon harjoittamisedellytyksiä ja elinkeinon tukemista. Laki, joka koskee  myös Metsähallitusta, pyrkii tosiasiallisen yhdenvertaisuuden saavuttamiseen  tarvittaessa <em type="bold">positiivisen erityiskohtelun</em> keinoin kuten lain 7.2 §:stä ilmenee. -Täydennetään suunnitelmaa ja lisätään yhdenvertaisuuslain asettamat velvoitteet. Tarkistetaan suunnitelman tavoitteita ja toimenpiteitä yhdenvertaisuuslain  asettamien velvoitteiden perusteella. Lisätään myös MH:n yhdenvertaisuussuunnitelman edellyttämät asiat saamelaiskulttuurin huomioon ottamiseksi. +Suunnitelmaan on  lisätty yhdenvertaisuuslain  asettamat velvoitteet. </p>
<p>Kolmantena suunnitelman tavoitteena on <em type="bold">kestävyys erämaa-alueella</em>. Kestävyydellä tarkoitetaan sitä, että luonnon käytössä ja sen ohjauksessa tulee ottaa huomioon  taloudelliset, sosiaaliset, ekologiset ja kulttuuriset näkökohdat. Saamelaiskäräjillä  on vuodesta 1998 lähtien ollut yhdessä ympäristöministeriön kanssa valmisteltu ja  saamelaiskäräjien hyväksymä Saamelaisten kestävän kehityksen ohjelma. Tarvanto<em type="bold">Saamelaisten  kestävän kehityksen ohjelman 2006</em>, joten hks perustuu vanhentuneeseen ohjelmaan. Vuoden 2006 ohjelman keskeisenä lähtökohtana on se, että saamen alkuperäiskansalla  ja Suomen valtaväestöllä on erilainen kulttuuri ja kieli. Saamen alkuperäiskansan kulttuuri perustuu siihen, minkä luonto itse vuosittain kasvattaa ihmisen hyödynnettäväksi laajojen alueiden ekstensiivisenä maankäyttönä. Valtaväestön kulttuuri puolestaan on lähtö<em type="bold">Näistä lähtökohdista molempien kansojen – saamen alkuperäiskansan ja Suomen valtaväestön – kulttuureilla on erilaiset kestävän  kehityksen kriteerit.</em> Pääväestön kulttuurissa luonnon kestävä käyttö tähtää tulevien sukupolvien tarpeiden tyydyttämiseen. Saamelaiskulttuurin harjoittaminen puolestaan edellyttää luonnon käyttöä kestävästi joka vuosi paliskunnan, porokylän tai muun  saamelaisen paikallisyhteisön käyttöalueella sijaitsevassa järvessä, puupaikassa,  hillasuolla, riekkometsällä, hirvipaikassa jne. niin, että seuraavan vuoden elämisen  edellytykset turvataan (on säästetty) luonnon tuoton kokonaisuudesta, vaikka luonnon<em type="bold">Saamelaisten  kestävän  kehityksen  ohjelman</em>  pohjalta.  Suunnitelman varovaiset  luonnonkäytön linjaukset eivät  ole ristiriidassa  saamelaisten  kestävän  kehityksen  periaatteiden  mukaisen  luonnonkäytön kanssa. +Täydennetty suunnitelmaan. vaaran hks:ssa on käytetty hyväksi tätä ohjelmaa. Saamelaiskäräjät hyväksyi kuitenkin 28.2.2006 yhdessä ympäristöministeriön kanssa valmistelemansa kohdiltaan intensiivistä maankäyttöä alueiden luonnontilan muuttamiseksi rakentamalla, <span type="quote">”raivaamalla”</span> ja viljelemällä. olosuhteet olisivat tuolloin huonommatkin. -Suunnitelmaa  on mahdollista  täydentää  </p>
<p><em type="bold">Kestävän kehityksen kansallisesta arviosta</em> (s. 99–100) ilmenee, että saamelainen kulttuuri sisältää kaikki kestävän kehityksen ulottuvuudet: ekologisen, taloudellisen ja sosiaalisesti kestävän kehityksen. Saamelaisten kulttuuri ei kuitenkaan ole kestävällä perustalla, koska sen kaikkiin ulottuvuuksiin kohdistuu valtaväestön kulttuurista lähteviä uhkia. (Kestävän kehityksen kansallinen arvio. Suomen ympäristö 623. Helsinki 2003) Suomen kestävän kehityksen toimikunnan työssä valmistui keväällä 2006 pääministeri Matti Vanhasen johdolla kansallinen kestävän kehityksen strategia <em type="bold">Kohti kestäviä  valintoja. Kansallisesti ja globaalisti kestävä Suomi</em> (Valtioneuvoston kanslian  julkaisuja 5/2006). Sen mukaisesti luonnonvarojen kulttuurinen merkitys huomioon  ottaen <span type="quote">”luodaan menettely, jolla Saamelaisten kestävän kehityksen ohjelman linjauksia otetaan huomioon saamelaisten kotiseutualueen luonnonvarapolitiikassa ja maankäytön  suunnittelussa”</span>. (s. 18 ja 69) Valtioneuvosto hyväksyi 14.12.2006 <em type="bold">periaatepäätöksen kansallisen kestävän kehityksen strategiasta</em>. Sen mukaisesti ”kansallisen kestävän kehityksen politiikan johdonmukaisuuden ja pitkäjänteisyyden varmistamiseksi hallinnossa ja sen yhteistyössä muiden toimijatahojen kanssa ryhdytään panemaan toimeen  kansallisen kestävän kehityksen strategiaa <em type="bold">Kohti kestäviä valintoja. Kansallisesti ja globaalisti kestävä Suomi</em>”. Saamelaiskäräjien mielestä hks noudattaa jossain määrin pääväestön kestävän käytön periaatteita. Saamelaisten kestävän kehityksen edellytykset on otettu hoito- ja käyttösuunnitelmaan vanhentuneesta ohjelmasta. +Suunnitelmaa  on tarkasteltu  ja täydennetty  kestävän  kehityksen  ohjelman  pohjalta.  Suunnitelman  luonnonkäytön linjaukset eivät  ole ristiriidassa  saamelaisten  kestävän  kehityksen  periaatteiden mukaisen  luonnonkäytön kanssa. </p>
<p xml:lang="est">LIITE 4. 16(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Paikallinen käyttäjäkunta on varsin heterogeenistä niin etnisesti, kulttuurisesti, ammatillisesti kuin elämäntavallisestikin. <em type="bold">Paikallisen väestön</em> väljä käsite, joka käytännössä sisältää erilaisia ryhmiä  paikallisista maanomistajista ja ulkokuntalaisista koiratarhan<em type="bold">Paikallisella asukkaalla</em> tarkoitetaan aina kunnassa henkikirjoitettua  henkilöä. Suunnitelmalla on vaikea lähteä erottelemaan paikallisten  asukkaiden oikeuksia perustuen  etnisyyteen, kulttuuriin, ammattiin  tai elämäntapaan. Erottelu voisi  johtaa mm. yhdenvertaisuuslain sekä  paikallisten asukkaiden harjoittamaa metsästystä ja kalastusta koskevien säädösten vastaisiin linjauksiin.  +Ei muutosta suunnitelmaan. omistajista perinteisiä elinkeinojaan harjoittaviin saamelaisiin,  aiheuttaa haittaa ja vahinkoa saamelaisväestölle ja poronhoidolle, joiden edut poikkeavat eniten tai ovat ristiriidassa muun käyttäjäkunnan etujen kanssa. Käsitettä käytettäessä eri ryhmien eriävät tarpeet häivytetään ja niiden huomioon ottaminen väistetään.  Erämaasuunnittelun tämä lähtökohta, joka ei tunnusta käyttäjien erilaisia oikeudellisia ja taloudellisia lähtökohtia ja erilaisia tarpeita,  ei voi olla niin laajasti hyväksytty kuin sen esitetään olevan. -</p>
<p>Saamelaiskäräjistä annetun lain 9 §:n ja Metsähallituslain 4 §:n  2 momentin mukaista saamelaiskäräjien kuulemista ja sen kanssa  neuvottelemista Tarvantovaaran erämaa-aluetta koskevissa  esityksissä, suosituksissa ja suunnitelman seurannassa ei ole otettu huomioon läpikäyvästi. Saamelaisten etuja ja oikeuksia koskevien asioiden ja elinkeinojen valvonta ja itsehallinto kuuluvat kuitenkin  lain mukaan juuri saamelaiskäräjille. Kun saamelaiskäräjillä on  lisäksi mahdollisuus valittaa koko hks:n vahvistamista koskevasta  päätöksestä, olisi saamelaiskäräjät tullut mainita kuulemis- ja  neuvotteluosapuolena läpi koko suunnitelman. -Suunnitelmaan lisättävässä  luvussa 3.5 <em type="bold">Saamelaiskulttuurin  turvaaminen</em> on kerrottu  neuvotteluista saamelaiskäräjien kanssa. Lisäksi suunnitelmaa ovat kommentoineet Metsähallituksen Enontekiön kunnan yhteistyöryhmän jäsenet, paliskunnan poronhoitajat  ja muut yksittäiset saamelaiset.  +Täydennetty suunnitelmaan. </p>
<p>Saamelaiskäräjien arvion lähtökohtana on, että poronhoito, metsästys  ja kalastus muodostavat saamelaisten kulttuurin keskeisen materiaalisen  perustan, joka on lainsäädännön mukaisesti turvattava Tarvantovaaran  erämaan hks:ssa. Tämän oikeudellisen lähtökohdan huomioon ottaminen  suunnitelmassa on velvoittava suhteessa erämaasuunnittelun käytäntöihin.  -Hks:ssa pyritään turvaamaan poronhoidon ja luontaiselinkeinojen harjoittamisen mahdollisuudet alueella. +Ei muutosta suunnitelmaan.</p>
<p>Arviossa tarkastellaan saamelaisten kulttuurin turvaamisvelvoitteen  toteutumista Metsähallituksen tavassa tulkita ja noudattaa lakia Tarvantovaaran erämaa-alueen hoito- ja käyttösuunnitelmassa. Tarkastelu edellyttää osin laajennetun näkökulman huomioon ottamista, jossa myös Metsähallituksen yleisiä toimintaperiaatteita ja -linjauksia on käsiteltävä siinä  määrin, kuin ne määrittelevät ja ohjaavat erämaasuunnittelua. Näihin  toimintalinjauksiin, tulkintoihin ja arvoihin sisältyy seikkoja, jotka voivat olla ristiriidassa saamelaisten oikeuksien kanssa tai johtaa toimintamalleihin, jotka eivät tue tai haittaavat saamelaiskulttuurin materiaalisten edellytysten toteutumista. Saamelaiskäräjien mielestä Metsähallituksen erämaasuunnittelun perusvikana on se, että suunnittelu on lähtökohdiltaan  ekologis-ekonomista, epäjuridista ja etnosentristä. Suunnittelussa on  mukana pääväestöä edustavia lukuisia sidosryhmiä, joiden poliittinen  painoarvo – eivätkä oikeudelliset ja ympäristöön vaikuttavat seikat –  määrää pitkälle suunnitelman oikeudelliset ja kestävyyteen liittyvät arviot. -Eri sidosryhmien näkemysten, toiveiden ja mielipiteiden  painoarvo on suunnittelussa  erilainen. Suurin painoarvo  on porotalouden ja muiden  luontaiselinkeinojen harjoittajien näkemyksillä, eikä näiden  toimintojen positiivista suhdetta muihin käyttömuotoihin tulisi tarkasteltua riittävän tarkasti  ja monipuolisesti, jos muita käyttömuotoja edustavat tahot  jätettäisiin suunnittelussa  osallistamatta. +Ei muutosta suunnitelmaan.</p>
<p>Tavallisesti matkailun lisääntyminen ja kaivostoiminnan edistäminen  katsotaan hks:ssa väistämättömäksi. Matkailun tieltä voidaan syrjäyttää  yleisoikeusperustaiset, saamelaisille kulttuurisina perusoikeuksina turvatut perinteiset elinkeinot, kuten poronhoito, kalastus ja metsästys sivuuttamalla niiden harjoittamisen edellytykset. Pääväestön kannalta kehitys on  jokseenkin kestävää aina, koska saamelaiskulttuurin häviäminen alueelta  ei vaikuta tulevia sukupolvia ajatellen alueen taloudelliseen hyödyntämiseen pääväestön hyväksi kaivostoiminnan tai talvimatkailun avulla. Matkailun edistämistä perustellaan lisäksi sillä, että elinkeinoa harjoittavat myös  saamelaiset. Peruste on kestämätön, koska massamatkailu ei ole osa  saamelaisten alkuperäiskansan kulttuuria, vaan merkitsee saamelaisille kulttuurin menettämistä, vaikka aineellinen hyvinvointi lisääntyisikin. -Vyöhykkeistämisellä  ohjataan matkailutoimintaa suuntautuvaksi pääosin  vain tietyille rajatuille alueille.  Erämaahan ei suuntaudu  massamatkailua. +Ei muutosta suunnitelmaan.</p>
<p xml:lang="est">LIITE 4. 17(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Jos asiaan vaikuttava oikeudellinen arviointi tai kestävyyteen vaikuttava arviointi on puuttunut aluksi Metsähallituksen valmistelemasta suunnitelmaluonnoksesta, katsotaan suunnittelukäytännössä tavallisesti riittäväksi, että huomautusten johdosta puuttuvat säännökset tai oikeuskäytäntö otetaan suunnitelmaan jälkikäteen ilman, että nämä lisäykset millään tavalla muuten vaikuttaisivat suunnitelman linjoihin ja sisältöön. Tältä perustalta on erämaasuunnitelmiin rakennettu keskeiset käsitteet, kuten erämaalakiin perustumaton ja matkailun saavuttamia asemia turvaava vyöhykejaotus, maastoliikennelakiin perustumaton <em type="bold">maastoliikenneura</em>, Metsähallitus<em type="bold">luontomatkailun kehittäminen</em>, maastoliikennelain kanssa ristiriidassa oleva <em type="bold">virkistyskäyttö</em>-käsite ja lakiin perustumaton paikallisen väestön <span type="quote">”oikeus”</span> maastolakiin ja erämaalakiin perustumaton käsite liikennelupaan. -Vyöhykejaotus ei ole erämaalain vastainen.  Lain yksityiskohtaisissa perusteluissa todetaan  mm., että rakentaminen ohjattaisiin suunnitelmassa  määrättyihin paikkoihin, ja että käyttöoikeuden  luovuttaminen porotalouden, kalastuksen,  metsästyksen tai keräilyn tarpeisiin tulee  kysymykseen vain suunnitelmassa määrätyssä  erämaan osassa. Tässä yhteydessä perusteluissa  on todettu, että alue voitaisiin jakaa käytön kannalta  suunnitelmassa eri osiin (= vyöhykkeisiin).  MH on erämaa-alueen vyöhykkeistämisellä pyrkinyt  nimenomaan turvaamaan sen, että pääosa alueesta  säilyisi ainoastaan luontaiselinkeinojen käytössä,  ja mahdollisimman pienelle ja rajatulle alueelle  ohjattaisiin muita toimintoja. Vyöhykkeistäminen  ei kuitenkaan sulje pois poronhoidon ja muiden  luontaiselinkeinojen harjoittamisen mahdollisuuksia,  vaan ne ovat sallittuja kaikilla vyöhykkeillä. +Ei muutosta suunnitelmaan. </p>
<p>Erämaasuunnitelma on rakennettu lainsäädännön perustalle, joka useilta osin on 2000-luvulla muuttunut, kuten Metsähallituslain ja yhdenvertaisuuslain osalta. Suunnitelman valmistumisen aikaankin voimassa ollutta lainsäädäntö on tulkittu – toisinaan virheellisesti – siten, että se tukisi esitettyjä ratkaisumalleja. MH korostaa etnistä neuraalisuuttaan maankäytössä. Poronhoidon osalta hks:ssa ei tarvitsisi olla etnisesti neutraali, vaan turvata sitä MH-lain edellyttämällä tavalla saamelaisten kulttuuriin kuuluvana elinkeinona. Hks:ssa on jäänyt huomaamatta, että esimerkiksi porotalouden ja luontaiselinkeinojen rahoituslaki (45/2000) tekee jo lain tavoitteissa saamelaisten kotiseutualueella eron sekä saamelaiselinkeinojen ja laissa säädettyjen  muiden luontaiselinkeinojen välillä että saamelaisten ja muiden luontaiselinkeinonharjoittajien välillä. Lain tavoitteet edellyttävät <em type="bold">lain mukaisissa  toimenpiteissä kiinnitettäväksi erityistä huomiota saamelaisten  mahdollisuuksiin ylläpitää ja kehittää kulttuurimuotoonsa kuuluvia elinkeinoja</em> saamelaisten kotiseutualueella. Saamelaisten positiivisen  erityiskohtelun mahdollisuus perustuu lisäksi yhdenvertaisuuslakiin, kuten edellä on todettu. Yhdenvertaisuuslain lähtökohtana on puolestaan se,  että positiivinen erityiskohtelu – kuten saamelaisten osalta – on tietyissä  tapauksissa, kuten saamelaisten poronhoidon osalta, lain sallimaa. -Hks:n tavoitteena on nimenomaan turvata porotalouden  ja luontaiselinkeinojen  harjoittamisen edellytykset. Kuten jo aiemmin on todettu, eri sidosryhmien toiveilla on erilainen painoarvo. Hks:n linjauksilla turvataan erityisesti saamelaiseen kulttuurimuotoon kuuluvan poronhoidon edellytyksiä.  Laajemmin poronhoidon ja muiden luontaiselinkeinojen rajaaminen vain saamelaisväestölle on statukseltaan Tarvantovaaran erämaaalueen hks:a korkeammalla tasolla päätettävä asia.  +Ei muutosta suunnitelmaan. </p>
<p>MH on käyttänyt erämaasuunnitelman teossa laajaa osallistavaa käytäntöä, mikä on merkinnyt sitä, että kaikki, jotka katsovat itsensä osapuoliksi, ovat voineet lausua mielipiteensä. Hks on laadittu demokraattisella päätöksellä vieden läpi ne asiat, joita enemmistö on kannattanut. Saamelaisten osuus Enontekiön väkiluvusta on viidennes. On selvää, että enemmistödemokratiassa heidän näkemyksensä ei kuulu.  Suunnitelman laaja paikallinen hyväksyntä ei siten merkitse sitä, että sillä olisi saamelaiskäräjien ja Käsivarren paliskunnan hyväksyntää. Metsähallituksen lakisääteisiin velvollisuuksiin kuuluu kuitenkin uuden Metsähallituslain 4 § 2 momentin perustelujen  mukaan nimenomaan neuvottelut saamelaiskäräjien kanssa. Muu osallistava käytäntö suunnittelussa on lähinnä politiikkaa, jolla ei saamelaiskäräjien mielestä tulisi olla nykyisen kaltaista merkitystä suunnitelmaa  laadittaessa. -Suunnitelma ei perustu enemmistödemokratiaan. Enemmistön näkemys ei ole aina mennyt läpi.  Porotalouden näkemyksillä ja toiveilla on ollut  suurempi painoarvo suunnitelmia laadittaessa.  Käsivarren paliskunta toteaa lausunnossaan: ”Käsivarren paliskunnan hallituksella ei ole huomauttamista esitettyyn suunnitelmaan.” Paliskuntain yhdistys  toteaa lausunnossaan: ”Suunnitelman esitysten  ja suositusten toimeenpano turvaa porotalouden  harjoittamisen edellytykset myös tulevaisuudessa.” sekä: ”Suunnitelmassa on huomioitu paikallisen  paliskunnan tarpeet sekä maastoliikenteessä että porotalouden rakenteissa kyseisellä alueella.” +Ei muutosta suunnitelmaan.</p>
<p xml:lang="est">LIITE 4. 18(25)</p>
<p><em type="bold">SAAMELAISKÄRÄJIEN ARVIO/LAUSUNTO MH:N KOMMENTTI JA </em></p>
<p xml:lang="vep"><em type="bold">VAIKUTUS SUUNNITELMAAN</em> </p>
<p>Yleisessä suunnittelukäytännössä on ongelmallisinta ollut se, että  osallistavasta käytännöstä huolimatta Metsähallituksella on ollut hyvin hallitseva asema suunnittelussa (Heikkilä 2000, Heikkilä 2003, Raitio 2000). Erämaasuunnittelun keskeisistä peruslähtökohdista ei ole voitu päästä yksimielisyyteen suunnitteluprosessin aikana, kuten monipuolisen käytön periaatteesta, sen vaikutuksista saamelaisten luonnon käytölle, alueen käytön priorisoinnista, eri käyttömuotojen välisistä ristiriidoista sekä käytön ja suojelun välisistä ristiriidoista erämaalain tavoitteissa. Nämä seikat ovat erittäin keskeisiä erämaasuunnitelman tavoitteiden toteutumisen kannalta, eikä niitä ole tarkasteltu myöskään itse hoito-  ja käyttösuunnitelmassa, vaan suunnitelma lähtökohtineen on usein esitelty varsin ongelmattomana mallina. Käytännössä eri luonnonkäyttömuotojen välillä vallitsee keskenään varsin ristiriitaisiakin tarpeita ja  etuja, joiden erittely, käsittely ja ratkaiseminen on Tarvantovaaran  erämaasuunnitelmassa jäänyt kesken. Saamelaiskäräjät toteaa lisäksi,  ettei suunnitelmia tulisi laatia, ennen kuin taustalla olevat perustavat  maa- ja vesioikeuskysymykset on ratkaistu. Oikeuskanslerin esityksestä oikeusministeriölle on <span type="quote">”omaisuuden suojaa”</span> koskevana kysymyksenä  selvitettävänä <span type="quote">”mahdollinen saamelaisten omistusoikeus”</span> sekä yksityisoikeudelliselta kannalta että ILO:n alkuperäiskansasopimuksen  määräysten kannalta. (OKa K 9/1999 vp, s. 45) Eduskunnan perustuslakivaliokunta on saamelaisten kotiseutualueen valtionmaata koskevassa lausunnossaan (29/2004 vp) todennut, että tutkimuksen mukaan  valtion omistusoikeus on kyseenalainen (Kaisa Korpijaakko-Labba),  kun taas lapinkylän osakkailla on ollut omistusoikeus veromaihinsa, kuten kalavesiin, pyyntipaikkoihin ja laidunmaihin (Juhani Wirilander).  Oikeusministeriössä on keväällä 2006 valmistunut julkisoikeudelliselta  perustalta lainsäädännöllinen luonnos, jonka tarkoitus on täyttää ILO:n alkuperäiskansasopimuksen 169 vaatimukset saamelaisten maahan, veteen, luonnonvaroihin ja perinteisiin elinkeinoihin kohdistuvien  oikeuksien osalta. -Suunnitelmat tehdään erämaalakiin (62/1991) perustuen, ja  maa- ja vesioikeudellinen tausta  suunnitelmissa on tämänhetkinen lainsäädäntö. Metsähallituksen näkemyksen mukaan  suunnittelussa ei voida odottaa  tai ennakoida mahdollisia  tulevia maaoikeusratkaisuja,  vaan suunnittelua on edistettävä  nykylainsäädännön pohjalta.  Suunnitelmia on tarpeen mukaan muutettava ja päivitettävä  mahdollisesti muuttuvien  säädösten mukaan.  +Ei muutosta suunnitelmaan.</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO </em></p>
<p>Otsikko [Metsähallitusta koskevat muutokset erämaalain säätämisen jälkeen] liittyy Metsähallituksen  luonteessa, toimintaperiaatteissa ja toimintatavassa tapahtuneisiin muutoksiin erämaalain säätämisen jälkeen. Oltuaan erämaalain säätämisen aikaan Metsähallituslain (264/1991) mukainen <span type="quote">”valtion laitos”</span> Metsähallitus muuttui lailla (1169/1993) valtion liikelaitokseksi vuonna 1993. Tällöin siitä muodostettiin liiketoimintayksikköpohjainen tiimiorganisaatio. Yhtiön eri tulosalueilla ja tytäryhtiöillä on oma maan kattava organisaatio ja ne ovat tulosvastuulliset. Samalla Metsähallitus-konsernin toiminta määriteltiin monihyödyketuotannoksi, jonka kulmakiviä ovat mm. metsätalous ja virkistyspalveluiden tuottaminen. <em type="bold">Virkistyspalveluilla</em> tarkoitetaan sekä yhteis<em type="bold">Villi Pohjola</em>  -niminen tulosalue, sittemmin tytäryhtiöksi eriytetty, harjoittaa luontomatkailuun perustuvaa liiketoimintaa  kilpaillen muiden luontomatkailua järjestävien yritysten ja paikallisten luontopalveluiden tuottajien kanssa  erämaa-alueista. Käytännössä tämä tarkoittaa sitä, ettei Metsähallitus ole täysin neutraali toimija, vaan se  ajaa samalla omia liiketaloudellisia etujaan, vaikka Ylä-Lapissa tulostavoitteita onkin mukautettu enemmän  paikallisia olosuhteita vastaaviksi. Osan lupamyynnistään Metsähallitus on siirtänyt paikallisille yrittäjille. Näin saamelaisille perusoikeutena turvattujen kalastuksen, metsästyksen ja poronhoidon harjoittamisedellytysten toteutuminen jäi osittain riippumaan Metsähallituksen lupamyynnin määrästä ja ehdoista. kunnallisia palveluja yleisen virkistyskäytön edistämiseksi että maksullisia luontopalveluja ja luontomatkailun edistämistä. Erämaasuunnitelmaa rasittaa Metsähallituksen lain mukainen liiketaloudellinen rooli, jota pyritään koko ajan <span type="quote">“neutraloimaan”</span> sallimalla matkailuun liittyvä yksityinen liiketoiminta ja mahdollisuus sen lisäämiseen Metsähallituksen rakennuksissa, virkistysvyöhykkeellä ja myös syrjävyöhykkeellä. Sekä Metsähallituksen  oma toiminta että yksityinen liiketoiminta tapahtuu saamelaista poronhoitoa, kalastusta, metsästystä ja muuta  maankäyttöä heikentäen ristiriitaisesti perustuslain 17.3 §:n ja Metsähallituslain 4.2 §:n kanssa. </p>
<p xml:lang="est">LIITE 4. 19(25)</p>
<p xml:lang="fkv"><em type="bold">METSÄHALLITUKSEN KOMMENTTI JA VAIKUTUS SUUNNITELMAAN</em> </p>
<p>-1.1.2005 voimaan astuneen Metsähallitus-lain (1378/2004) mukaan Metsähallitus on maa- ja metsätalousministeriön hallinnonalalla toimiva valtion liikelaitos, jolla on liiketoimintojen lisäksi julkisia hallintotehtäviä. Luonnonsuojelua koskevissa asioissa Metsähallitus on ympäristöministeriön ohjauksessa. Sen julkisia hallintotehtäviä ovat mm. luonnonsuojelulaissa (1096/1996) sekä sen ja vanhan luonnonsuojelulain (71/1923) nojalla perustettuja luonnonsuojelualueita koskevissa laeissa säädetyt luonnonsuojelutehtävät sekä luonnonsuojelualueiden hankinta, erämaalaissa (62/1991), kalastuslaissa (286/1982), kolttalaissa (253/1995), maastoliikennelaissa (1710/1995), metsästyslaissa (615/1993), oikeudesta yleisiin vesialueisiin annetussa laissa (204/1966), pelastuslaissa (468/2003), poronhoitolaissa (848/1990), porotalouden ja luontaiselinkeinojen rahoituslaissa (45/2000) sekä ulkoilulaissa (606/1973) säädetyt tehtävät. Em. julkisten hallintotehtävien hoitamista varten  Metsähallituksessa on erillinen julkisten hallintotehtävien yksikkö, jonka päällikkönä toimii luontopalvelujohtaja.  Luontopalvelujohtajan nimittämisestä säädetään valtioneuvoston asetuksella. Hän ratkaisee julkisiin hallintotehtäviin liittyvät hallintoasiat ja julkisten hallintotehtävien yksikköä koskevat viranomaisasiat – lukuun ottamatta kalastukseen ja metsästykseen liittyviä lupa-asioita, jotka ratkaisee erätalouspäällikkö. Näissä viranomaisasioissa luontopalvelujohtaja ja erätalouspäällikkö eivät ole liikelaitoksen toimitusjohtajan alaisia.  Maastoliikennelain 4. §:ssä, kalastuslain 5. §:ssä ja metsästyslain 6. §:ssä tarkoitetuille luville tai päätöksille Metsähallituksen hallinnassa olevan alueen käyttämisestä sanottujen lakien mukaiseen tarkoitukseen voidaan vahvistaa aluekohtaiset kiintiöt. Edellä tarkoitettujen kiintiöiden puitteissa luontopalvelujohtaja voi siirtää  maastoliikennelain 4. §:ssä sekä erätalouspäällikkö kalastuslain 5. §:ssä ja metsästyslain 6. §:ssä tarkoitettua  yksittäistä lupaa koskevan päätöksen tekemisen Metsähallituksen virkamiehelle tai sellaiselle Metsähallituksen palveluksessa olevalle henkilölle tai ulkopuoliselle yhteisölle, joita riippumattomuuden, luotettavuuden, asiantuntemuksen ja muiden asian arvioinnissa huomioon otettavien seikkojen perusteella on pidettävä tehtävään sopivina. MH:n ja lupia myöntävän ulkopuolisen yhteisön toimintaan sovelletaan tältä osin, mitä hallintolaissa (434/2003), viranomaisten toiminnan julkisuudesta annetussa laissa (621/1999), kielilaissa (423/2003) ja  saamen kielilaissa (1086/2003) säädetään sekä lisäksi, mitä rikoslaissa (39/1889) rikosoikeudellisesta virkavastuusta säädetään. Metsästyslupia eivät vuodesta 2006 alkaen ole lainkaan myöntäneet MH:n ulkopuoliset tahot. Luonnonsuojelualueen ja retkeilyalueen järjestyssäännön antamista sekä 2. momentissa säädettyä  kiintiöiden vahvistamista lukuun ottamatta luontopalvelujohtaja ja erätalouspäällikkö (luontopalvelujohtajaa kuultuaan) saavat kirjallisesti siirtää heille tämän pykälän mukaan kuuluvan ratkaisuvallan muulle julkisten hallintotehtävien yksikön virkamiehelle. Aluekohtaisten kiintiöiden vahvistamista koskeva päätös on saatettava tiedoksi yleistiedoksiantona siten, kuin hallintolaissa säädetään, ja kiintiöpäätökset ovat valituskelpoisia.  Kiintiöistä neuvotellaan saamelaiskäräjien kanssa ennen niiden vahvistamista. Yllä olevin perustein voidaan todeta, että MH ei voi julkisissa hallintotehtävissään toimia liiketoiminnan ehdoilla tai liiketoiminnan periaattein. +Ei muutosta suunnitelmaan.</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Metsähallituksen Ylä-Lapin luonnonhoito- alue on myös lakkautettu, mikä on samalla  lakkauttanut saamelaisten kotiseutualueella aluejohtajalle aikaisemmin kuuluneen tehtävän sovittaa yhteen Metsähallituksen toiminnat  ja saamelaisten perinteisten elinkeinojen  harjoittaminen. Toimivallan siirtyminen  saamelaisten kotiseutualueelta Rovaniemelle ja Tikkurilaan poistaa saamelaisten kotiseutualuetta koskevista ratkaisuista sen asiantuntemuksen, joka aikaisemmin oli Ylä- Lapin luonnonhoitoalueen aluejohtajalla.</p>
<p>-Metsähallituksen julkisia hallintotehtäviä hoitava luontopalvelujen tulosalue organisoitui uudelleen vuoden 2005 alussa. Toiminnasta vastaavat entisten kuuden alueellisen yksikön sijasta kolme alueellista yksikköä, yhtenä niistä Lapin luontopalvelut. Siellä Metsähallituksen toimintojen – muun maankäytön ja saamelaisten perinteisten elinkeinojen harjoittamisen – yhteensovittamisen koordinaatiosta vastaa alueiden hallinnasta vastaava aluepäällikkö, jolla on vuosien kokemus saamelaisten kotiseutualueen erityiskysymyksissä. Myös aluepäällikön toimipaikka sijaitsee saamelaisten kotiseutualueella Utsjoella. +Ei muutosta suunnitelmaan.</p>
<p>MH:a koskeva lainsäädäntö on saamelaiskäräjien mielestä jo rakenteellisesti heikentänyt saamelaisten kulttuurin harjoittamista erämaalain voimassaolon aikana. Saamelaiskulttuuria koskeva Metsähallituksen turvaamisvelvoite uudessa Metsähallituslaissa ei ole vielä  vaikuttanut positiivisesti saamelaisten  asemaan Käsivarren erämaa-alueella. -Tarvantovaaran erämaa-alueen hoito- ja käyttösuunnitelmassa ei voida puuttua Metsähallitus-lain  (1378/2004) tasoisiin säädöksiin.  +Ei muutosta suunnitelmaan.</p>
<p xml:lang="est">LIITE 4. 20(25)</p>
<p><em type="bold">SAAMELAISKÄRÄJIEN ARVIO/LAUSUNTO MH:N KOMMENTTI JA  </em></p>
<p xml:lang="vep"><em type="bold">VAIKUTUS SUUNNITELMAAN</em> </p>
<p>Metsähallitus on tulkinnut erämaalain sekä maankäyttö- ja rakennus- lain (MRL) välistä suhdetta siten, että se on viranomaisena velvollinen ottamaan huomioon Tunturi-Lapin seutukaavan alueen hoidon ja käytön suunnittelussa. Erämaalaki on kuitenkin MRL:in verrattuna erityislaki, joka tavallisen lakien ensijaisjärjestyksen mukaan menee MRL:n edelle. Tämä merkitsisi – toisin kuin Metsähallitus on asiaa tulkinnut – esim. sitä, että vaikkapa Palojärveltä Kilpisjärvelle kulkevaa ja poronhoitoalueet pahoin pirstovaa maastoliikenneuraa ei tarvitsisi maakuntakaavan vuoksi merkitä erämaasuunnitelmaan. +Ei muutosta suunnitelmaan.</p>
<p>Maastoliikennelaki ei tunne Metsähallituksen maastouria, jotka paitsi ohjaavat, myös yleensä edistävät maastoliikennettä ilman haitasta ja vahingosta määrättävää korvausta saamelaisten elinkeinoille, kuten poronhoidolle. Saamelaiskäräjät katsoo, että maastoliikenneurat, joilla on hoito- ja käyttösuunnitelman mukaan sallittu koirasafaritoiminta, moottorikelkkasafaritoiminta, moottorikelkkojen testiryhmätoiminta  ja rajoittamaton valtakunnallinen uralupakelkkailu, ovat sopimattomia  Tarvantovaaran erämaa-alueella, jossa ne aiheuttavat ympäristöönsä laaja-alaista haittaa saamelaisten poronhoidolle ja heikentävät  merkittävästi alueen saamelaisten poronhoitoon perustuvan  kulttuurin harjoittamista. -Useille erämaa-alueille on  muodostunut vakiintuneita maastouria ennen maastoliikennelain (1710/1995) voimaantuloa.  Moottorikelkkaurat on katsottu tarpeellisiksi nykyisen laajuisina myös erämaa-alueilla. On  mahdollista, että myös erämaaalueilla moottorikelkkailu-uria  muutetaan maastoliikennelain  mukaisiksi reiteiksi.  +Täydennetty suunnitelmaa.</p>
<p>Sen jälkeen, kun Palojoesta Kilpisjärvelle kulkeva maastoliikennelain  mukainen maastoliikennereitti on olemassa, tulisi saamelaiskäräjien  mielestä Palojärven–Kilpisjärven maastoliikenneura poista erämaasuunnitelmista. Ura pirstoo poronhoitoalueet sekä halkoo erämaa- ja  suojelualueita niiden ekologista kehitystä heikentäen. Olisi matkailun kannalta riittävää, että maastoliikennereitiltä olisi Norjaan päin nykyiset pohjois-eteläsuuntaiset <span type="quote">”pistourat”</span>. +Ei muutosta suunnitelmaan.</p>
<p>Erämaasuunnittelun kannalta  Metsähallituksen liikelaitosluonne on merkinnyt mm. sitä, että  <em type="bold">virkistyskäytöstä</em><em type="italic"> </em>on tullut  uusi suunnittelun peruslohko,  jolla on keskeinen asema Metsä<em type="bold">luontomatkailu</em>, joka on erämaa<em type="bold">retkeily- ja virkistyskäyttömahdollisuuksia. </em>Erämaa<em type="bold">matkailuvetovoiman </em>säilyttämiseksi tarvitaan erämaita. Luonnon  virkistyskäytön ja luontomatkailun kehittämistyöryhmän raportissa  (Ympäristöministeriö 2002b) luontomatkailuun kuuluvaksi määritellään kaikki luontoon tukeutuva matkailu. Raportissa todetaan, että ”hieman suppeammin määriteltynä luontomatkailua on sellainen matkailu, jonka yhteydessä virkistäydytään luonnossa. Luontomatkailu yhdistää luonnon virkistyskäytön ja matkailun. Luontomatkailussa luonto on merkittävä vetovoimatekijä tai toimintaympäristö. <em type="bold">Luonnon virkistyskäytöstä  on luontomatkailua lähes kaikki se, joka ei ole päivittäistä lähivirkistystä.</em>”<em type="bold"> </em>Työryhmän raportissa on esitetty erilaisia toimenpiteitä virkistyskäytön ja luontomatkailun kehittämiseksi. Niissä esitetään,  että luonnonsuojelualueiden virkistys- ja luontomatkailun edellytyksiä tulisi parantaa. Luonnonsuojelualueiden hoito- ja käyttösuunnitelmia  tehtäessä ja niitä uusittaessa tulisi huolehtia siitä, että samalla  parannetaan ympäristövastuullisen luonnon virkistyskäytön ja luontohallituksen toiminnassa, ja jonka luonnonkäytölliset tarpeet pyritään  turvaamaan. Virkistyskäyttöä ei  ole mainittu erämaalain tavoitteissa, joissa mainitaan alueen monipuolisen käytön turvaaminen.  Virkistyskäyttö on Metsähallituksen oma perustelematon tulkinta erämaalaista. Toinen Metsähallituksen erämaa-alueisiin liittämä käsite on laille vieras käsite. -Laissa Metsähallituksesta (1378/2004) todetaan, että Metsähallituksen on otettava huomioon luonnon virkistyskäytön sekä työllisyyden edistämisen vaatimukset. Virkistyskäyttö on mainittu erämaalain (62/1991) yksityiskohtaisissa perusteluissa (1 §, lain tarkoitus),  missä todetaan, että erämaa-alueiden perustamisella pyritään myös  kehittämään alueen monipuolista käyttöä ja sen edellytyksiä – kuten esim. alueiden lain yleisperusteluissa sanotaan, että Lapin luonnon tarjoamien retkeily- ja virkistysmahdollisuuksien turvaamiseksi ja kehittämiseksi sekä niiden matkailun edellytyksiä. Tarvantovaaran alueella luontomatkailutoiminta on pienimuotoista. +Ei muutosta suunnitelmaan. </p>
<p xml:lang="est">LIITE 4. 21(25)</p>
<p><em type="bold">SAAMELAISKÄRÄJIEN ARVIO/LAUSUNTO MH:N KOMMENTTI JA  </em></p>
<p xml:lang="vep"><em type="bold">VAIKUTUS SUUNNITELMAAN</em> </p>
<p>Jokamiehenoikeuteen perustuvana virkistyskäytön muotona ei voida  saamelaiskäräjien<em type="italic"> </em>mielestä pitää esimerkiksi liikkumista luonnossa  moottorikelkalla, joka on maastoliikennelain (1710/1995) alaista, maan<em type="bold">Maastoliikenne</em>). Maastoliikenne, jota erityislakina säätelee maastoliikenne- laki, ei oikeudellisestikaan voine olla virkistyskäyttöä, koskapa maasto- liikennelain 1 §:n tarkoituksena on muun ohella <em type="bold">ehkäistä haittoja, joita  yleiselle virkistyskäytölle aiheutuu moottorikäyttöisten ajoneuvojen  käyttämisestä maastossa</em>. Moottorivoimalla tapahtuva virkistyskäyttö  kilpailee merkittävällä tavalla muutenkin taloudellisen kannattavuuden  äärirajoilla toimivan poronhoidon kanssa viimeisistä erämaisista alueista, eivätkä niiden edut ole välttämättä yhteen sovitettavissa. Saamelaisomistajan luvanvaraista toimintaa sekä paikallisen väestön että muualta tulevien osalta, mistä tarkemmin jäljempänä (luvussa 11.2 poromiesten ansiotaso on pysyvästi alle EU-Suomen köyhyysrajan, eli  alle puolet väestön keskimääräisestä tulotasosta (KM 2001:14, s. 103).  Käsivarren paliskunnan tilattomat saamelaiset eivät voi saada tulonlisää  tilansakaan tuotosta, kuten alueen suomalaisväestö yleensä. -Suunnitelmassa (ja  muutenkaan) maastoliikennettä ei esitetä jokamiehenoikeuteen perustuvana virkistyskäytön muotona. Se on luvanvaraista, ja Metsähallitus hoitaa maastoliikennelupaasioita julkisena hallintotehtävänään viranomaisena. +Ei muutosta suunnitelmaan. </p>
<p>Maastoliikenteeseen perustuvaa kehitystä silmällä pitäen erämaa-alue  on vyöhykkeistetty, millä järjestelyllä ei ole virkistyskäytön osalta erä- maalakiin nojautuvaa perustaa. Erämaasuunnitelmassa esitetyt maastoliikenteeseen perustuvan virkistyskäytön toimintalinjaukset tulevat  saamelaiskäräjien mielestä kärjistämään poronhoidon ja virkistyskäytön välisiä konflikteja entisestään. On selvää, että laajamittainen motorisoitu virkistyskäyttö tai koiravaljakkotoiminta eivät ole myöskään alueen erämaisuuden säilyttämisen tavoitteen mukaista toimintaa.  -Vyöhykkeistäminen perustuu erämaalain yksityiskohtaisiin perusteluihin. Niiden 7. §:ssä käsitellään hks:n laadintaa  ja siinä todetaan, että alue  voitaisiin suunnitelmassa  jakaa käytön kannalta eri osiin. Myös MH:n valtakunnalliset  suunnitteluohjeet ohjaavat alueiden vyöhykkeistämistä. +Ei muutosta suunnitelmaan.</p>
<p>Erämaasuunnittelussa vallalla oleva ideologia, jonka mukaisesti <em type="bold">kaikkien edut pyritään turvaamaan erämaa-alueella</em>, johtaa virheelliseen  politiikkaan pinta-alaltaan suhteellisen suppeilla erämaa-alueilla,  joilla vallitsee kilpailu eri luonnonkäyttömuotojen kesken. Saamelaisten oman kulttuurin kannalta tämä merkitsee sitä, että saamelaisten luonnonkäytölliset erityistarpeet (alkuperäiskansana) alistetaan yleisten luonnonkäyttötarpeiden, kuten virkistyskäytön, alaisiksi. Lisääntyvä virkistyskäyttö  yhdessä muun paikallisen väestön luonnonkäytön sekä mahdollisten  muiden luonnonkäyttömuotojen kanssa kaventaa merkittävästi saamelaisten oman kulttuurin harjoittamisen mahdollisuuksia erämaa-alueella. Kyse on  silloin siitä, että poronhoidon, kalastuksen ja metsästyksen sekä sitä kautta  saamelaiskulttuurin harjoittamisen mahdollisuuksia tietoisesti heikennetään. Tämä on esimerkki kansalaisten yhdenvertaisen kohtelun noudattamatta jättämisestä. -Suunnitelmassa ei ole  voitu ottaa huomioon kaikkien  luonnonkäyttäjien tarpeita tai etuja. Porotalouden ja muiden luontaiselinkeinojen tarpeet ja toiveet pyritään ja on tässäkin suunnitelmassa asetettu etusijalle. +Ei muutosta suunnitelmaan. </p>
<p>Saamelaisten kulttuuriset oikeudet alkuperäiskansana <em type="bold">tuli suunnitelman valmistelussa ottaa erikseen huomioon Metsähallituslain,  erämaalain, poronhoidon ja luontaiselinkeinojen rahoituslain, yhdenvertaisuuslain ja KP-sopimuksen 27 artiklan mukaan</em>. Yhdenvertaisuuslaki (21/2004), joka perustuu EU:n neuvoston kahteen direktiiviin, on entisestään  selkiyttänyt asiaa. Myös Metsähallitus on laatinut lain 4 §:n mukaisen  yhdenvertaisuussuunnitelman. Eduskunnan työelämä- ja tasa-arvovaliokunta lausui mietinnössään (7/2003 vp) saamelaisten asemasta  yhdenvertaisuussuunnitelmassa seuraavaa: ”Erityistä huomiota tulee  kiinnittää saamelaisten asemaan alkuperäiskansana ja saamelaiskulttuurin  tärkeimmän aineellisen perustan eli poronhoidon turvaamiseen. Viranomaisten tulee suunnitelmallisesti edistää saamelaisten mahdollisuuksia harjoittaa poronhoitoa ja hankkia sillä toimeentulonsa.” -Suunnitelma pyrkii turvaamaan poronhoidon harjoittamisen alueella. Suunnitelmaluonnosta on käyty yksityiskohtaisesti läpi Käsivarren paliskunnan kanssa, ja useita kohtia suunnitelmasta on muutettu paliskunnan  toivomusten mukaisiksi.  Käsivarren paliskunta  toteaa lausunnossaan, ettei sillä ole huomautettavaa  suunnitelmasta. +Ei muutosta suunnitelmaan. </p>
<p xml:lang="est">LIITE 4. 22(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Myös em. valtioneuvoston periaatepäätös kansallinen  kestävän kehityksen strategia <em type="bold">Kohti kestäviä valintoja. Kansallisesti ja globaalisti kestävä Suomi</em> (Valtioneuvoston kanslian julkaisuja 5/2006), jota on noudatettava kaikessa hallinnossa, edellyttää luonnonvarojen kulttuurisen merkityksen huomioon ottamista: ”Luodaan menettely,  jolla Saamelaisten kestävän kehityksen ohjelman linjauksia otetaan huomioon saamelaisten kotiseutualueen luonnonvarapolitiikassa ja maankäytön suunnittelussa.” - </p>
<p>Kaiken kaikkiaan kyse ei ole ainoastaan poronhoidon  tarpeista, vaan samalla myös alueen luonnontilaisuuden tasosta ja erämaisuudesta. Lisääntyvä virkistyskäyttö</p>
<p type="listitem">– varsinkin kun se useimmiten tarkoittaa lisääntynyttä</p>
<p>motorisoitua tai koiravaljakolla liikkumista alueella –  merkitsee sitä, että myös erämaa-alueen luonnontila ja erämaisuus kärsivät. Metsähallitus tulkitsee erämaalakia väärin sovittaessaan motorisoidun virkistyskäytön erämaiden kyseenalaistamattomaksi käyttömuodoksi. Tämä koskee niin paikallisten kuin ulkopaikkakuntalaistenkin  vapaa-ajan käyttöön liittyvää maastoliikennettä. -Erämaalain (62/1991) yksityiskohtaisissa  perusteluissa todetaan, että erämaa-alueiden luonnontilaisuuden säilyttämisen turvaamiseksi ehdotetaan lakiin otettavaksi erämaa-alueeseen kuuluvan maa-alueen luovuttamiskielto sekä kaivospiirin määräämiskielto. Muuten alueita  käytettäisiin pääasiassa kutakin toimintaa  sääntelevän lainsäädännön mukaisesti –  mm. maastoliikennettä säänneltäisiin maastoliikennelain (1710/1995) mukaisesti. Etenkin suojelu- ja erämaa-alueilla Metsähallitus  noudattaa tiukkaa maastoliikenteen ohjausta. +Ei muutosta suunnitelmaan.</p>
<p>Suunnitelman mukainen virkistyskäytön ja luonto- matkailun osuus ja merkitys verrattuna saamelaisten  kulttuuriin kuuluvien elinkeinojen harjoittamisedellytysten  turvaamiseen johtaa saamelaiskäräjien käsityksen mukaan saamelaisten kulttuurimuotoon kuuluvien elinkeinojen  nopeaan häviämiseen Tarvantovaaran erämaa-alueelta. -Virkistyskäyttö ja luontomatkailu on hyvin  vähäistä Tarvantovaaran erämaa-alueella. +Ei muutosta suunnitelmaan.</p>
<p>Vyöhykejaotus lähtee suunnitelmassa siitä, että kaikkia  tavoitteita – kuten erämaaluonnon säilyttämistä, saamelaiskulttuurin turvaamista, rakentamista ja alueiden virkistyskäyttöä – on vaikea saavuttaa koko alueella, joten alue jaetaan vyöhykkeisiin, joissa painotetaan eri toimintoja  ja etuuksia. -Vyöhykejaolla pyritään juuri  turvaamaan  porotalouden ja muiden luontaiselinkeinojen harjoittaminen ohjaamalla muut toiminnot  mahdollisimman kapealle alueelle. +Ei muutosta suunnitelmaan.</p>
<p>Kaiken rakentamisen erämaa-alueella tulee korkeimman hallinto-oikeuden ratkaisun mukaan perustua lainvoimaiseen hoito- ja käyttösuunnitelmaan (KHO 23.2.2004 T 354). Saamelaiskäräjät vastustaa sitä, että alueelle luvatta rakennetut yksityisten kämpät laillistettaisiin  tekemällä niille käyttöoikeussopimukset. Rakentamista ja rakennelmien vuokraamista  ei tule sallia alueella niin kauan, kuin saamelaisten oikeudet alueella ovat turvaamatta. +Ei muutosta suunnitelmaan.</p>
<p>Käsivarren hoito- ja käyttösuunnitelman vaikeuksien ydin on matkailun ja poronhoidon  välisessä ristiriidassa, joka on suunnitelmassa ratkaistu selkeästi matkailun hyväksi. Kun alueen kaikki poronhoitajat ovat saamelaisia, on ristiriitatilanne samalla ratkaistu Enontekiön kunnan ja sen pääväestön hyvinvoinnin ja verotulojen hyväksi Käsivarren porosaamelaisten kulttuurimuodon perustana olevan poronhoidon kustannuksella. Kun Metsähallitus on – valtion kyseenalaiseksi todetun omistusoikeuden nojalla – koko erämaalain voimassaolon ajan vuodesta 1991 vuoteen 2006 sallinut alueelle vakiintua saamelaisten perinteisiä elinkeinoja vakavasti uhkaavia käyttömuotoja, on poronhoidon asema alueella heikentynyt  merkittävästi vastoin erämaalain tarkoitusta. Erämaalain perustelujen mukaan puolestaan poronhoidon aseman olisi tullut parantua tai ainakin säilyä entisellään, kuten edellä on  todettu. Nyt Metsähallitus on hoito- ja käyttösuunnitelmalla laillistamassa tämän erämaalain kanssa ristiriitaisen tilanteen. +Ei muutosta suunnitelmaan.</p>
<p xml:lang="est">LIITE 4. 23(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Saamelaiskäräjien mielestä poronhoidon tarpeita ei ole otettu huomioon riittävästi, eikä hks:ssa suhtauduta vakavasti poronhoidon maankäytöllisiin erityistarpeisiin, jotka ovat <em type="bold">porolaidunten laajuus, yhtenäisyys ja kunto </em>sekä<em type="bold"> laidunrauha</em>. Saamelaisen poronhoidon näkökulmasta nämä kriteerit tulisikin lisätä erämaan tilaa ja käytön ohjausta koskeviksi lähtökohdiksi. Poronhoitoa ei voida harjoittaa kestävästi, ellei sille turvata näitä maankäytöllisiä erityistarpeita riittävän hyvin. Jäkäläpeitteen seuranta ja poroluvun sopeuttaminen siihen eivät riitä arviointimenetelminä.  Sitä paitsi ne johtavat ja ovat johtaneet poronhoitoon, joka ei  ole taloudellisesti, sosiaalisesti eikä kulttuurisesti kestävää.  -Suunnitelma pyrkii turvaamaan poronhoidon harjoittamisen alueella. Kuten jo  on todettu, hks-luonnos on käyty yksityiskohtaisesti läpi Käsivarren paliskunnan kanssa, joka toteaa lausunnossaan,  ettei sillä ei ole huomautettavaa hks:sta.  Myös Paliskuntain yhdistys toteaa, että hks:n esitysten ja suositusten toimeenpano turvaa porotalouden harjoittamisen  edellytykset tulevaisuudessakin. +Ei muutosta suunnitelmaan. </p>
<p>Kestävän kehityksen kansallisesta kokonaisarviosta (YM 2003, s. 99) ilmenee,  että saamelaisalueen <em type="bold">ekologisesti kestävän kehityksen toteutumisessa</em> on saamelaisista riippumattomia uhkia. Mm. maastoliikenteen lisääntyminen on  aiheuttanut ongelmia. Matkailun toteuttaminen alueella tapahtuu suurimmaksi osaksi ulkopuolisten matkailuyrittäjien ehdoilla. Alueen kestävä ekologinen kehitys olisikin mahdollista toteuttaa parantamalla saamelaisten vaikutusmahdollisuuksia  ja ottamalla huomioon heidän perinteinen luonnontietämyksensä. <em type="bold">Taloudellisesti kestävän kehityksen toteutuminen</em> pohjautuu kansallisen kokonaisarvion  mukaan (s. 100) saamelaisten mahdollisuuksiin harjoittaa perinteisiä elinkeinojaan. Saamelaisten näkökulmasta taloudellisesti kestävän poronhoidon harjoittamista vaikeuttaa poronhoidon rinnastaminen karjatalouteen velvollisuuksien, mutta ei tukitason osalta, mikä suosii suuria porokarjapaliskuntia. Porolaitumet pienenevät jatkuvasti ja laidunkierron järjestäminen vaikeutuu, vaikka se paliskuntien suuren koon mukaan olisi muuten mahdollista. Saamelaiset eivät koe olevansa taloudelli<em type="bold">Sosiaalisesti kestävän kehityksen osalta</em> (s. 100) saamelaiskulttuurin sidonnaisuus luontoon, elinkeinoihin ja yhteisöihin tekee kulttuurista paikkasidonnaisen. Saamelaisille tulisi turvata kotiseutualueella sellainen asema yhteiskuntajärjestelmässä, työllisyydessä ja palveluissa, että he voisivat halutessaan pysyä omalla alueellaan. Saamelaista kulttuuria ja perinteistä tietämystä ei kuinkaan vielä välitetä sukupolvelta toiselle esim. koulujärjestelmässä. Taloudellisen tilanteen huononeminen on johtanut  myös saamelaisyhteisössä esiintyvän pahoinvoinnin lisääntymiseen. -Maastoliikenne on  ohjattu tiukasti erämaasesti turvatussa asemassa harjoittaessaan perinteisiä elinkeinojaan. alueen kokonaispintaala huomioiden erittäin harvoille urille. Näin ekologinen kestävyys  on saatu paremmin  turvattua myös maastoliikenteen haittojen  osalta, kun samalla paikallisten talviaikainen maastoliikenne on  ohjautunut samoille urille. Saamelaiskäräjien käsitykset poronhoidon harjoittamisen  edellytysten  heikkenemisestä eivät koske niitä asioita, joihin tällä suunnitelmalla voidaan vaikuttaa. +Ei muutosta hks:an. </p>
<p>Saamelainen kulttuuri sisältää kaikki ekologisesti, taloudellisesti ja sosiaalisesti  kestävän kehityksen ulottuvuudet (s. 100). <em type="bold">Kehitys ei ole saamelaisten  osalta kulttuurisesti kestävää</em>, jos yksikin näistä muista kestävän kehityksen  elementeistä ei toteudu. Saamelainen kulttuuri ja siihen liittyvä perinteinen elämäntapa elävätkin kansallisen kokonaisarvion mukaan jatkuvan uhan alaisena. -Em. saamelaiskäräjien näkemysten mukaisiin asioihin ei tällä hks:lla voida vaikuttaa. +Ei muutosta hks:an. </p>
<p>Tutkimukset Suomesta ja naapurimaista osoittavat, että poronhoidon edellyttämät erämaiset alueet ovat vähentyneet merkittävästi viime vuosikymmeninä. Laidunalueiden pienenemisen ja pirstoutumisen haittavaikutusta korostaa se seikka,  että porot karttavat rakennettuja alueita tai kohteita (Nellemann 1997, Nellemann  &amp; Vistnes 1999, Prestbakmo 1991, Särkelä 1988). Tämä merkitsee sitä, että  olemassa olevat laitumet eivät tule tehokkaasti käytetyiksi, ja laidunnuspaine  kohdistuu tiettyihin alueisiin voimakkaampana kuin olisi suotuisaa. Erämaasuunnitelmassa edellytetään, että poronhoito mukautuu automaattisesti kaikkiin alueelle suunniteltuihin muihin luonnonkäyttömuotoihin. Erämaiden lisääntyneen käyttöpaineen ja pienentyneen kokonaispinta-alan vuoksi poronhoidon sopeutumismahdollisuudet ovat käyneet niukoiksi. Ympäristön suunnittelussa kiinnitetään tavallisesti huomiota vain laidunten kuluneisuusasteeseen. Samanaikaisesti pitäisi kuitenkin arvioida laidunpinta-alan hävikin ja laidunrauhan menetyksen määrää ja osuutta tähän. Poronhoito on erämaa-aluetta ympäröivien kylien tärkein työllistäjä ja saamelaiskulttuurin tärkein aineellinen perusta. Se on lisäksi matkailun tärkeä imagotekijä. Sen vuoksi poronhoidon luonnonperustaan (laitumien riittävyyteen ja kuntoon) on erämaasuunnitelmassa kohdistettava enemmän positiivisia toimia. -Lakisääteiset erä- maa-alueet turvaavat  osaltaan merkittävästi poronhoidon  alueiden säilymistä  rakentamattomina ja rauhallisina. Tarvantovaaran erämaan hoito- ja käyttösuunnitelmassa on toteutettu erittäin tiukkaa linjaa muiden maankäyttömuotojen sallimisessa ja  ohjaamisessa alueella. +Ei muutosta  suunnitelmaan.</p>
<p xml:lang="est">LIITE 4. 24(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI  </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>Hks lähtee liikkeelle siitä, että nykyinen tilanne on hyvä, ja pyrkii vahvistamaan olemassa  olevat käyttötavat. Olemassa olevat maastoliikennekäytännöt eivät kuitenkaan ole kestävän käytön mukaisia. Hks:ssa vältetään ottamasta kantaa siihen, mikä on elinkeinollisesti perustellun ja vapaa-ajan käytön maastoliikenteen raja. Kun sallitaan pitkäaikaisia maastoliikennelupia ilman rajoituksia paikalliselle väestölle, maastoliikenteen volyymi pysyy olosuhteet huomioon ottaen liian korkeana. Lisäksi on huomattava, että valvonnan puuttuessa edes paperille  kirjatut käyttöperiaatteet eivät toteudu. -Paikkakuntalaisten maksuton maastoliikenneoikeus  perustuu asetukseen Metsähallituksesta (1525/1993).  Sen mukaan maksuttomiin palveluihin kuuluu mm.  <span type="quote">”paikallisen väestön oikeus käyttää Metsähallituksen  hallinnassa olevaa aluetta maastoliikennelain (670/1991) mukaisesti maastoliikenteeseen”</span>. Lisäksi eduskunta  edellyttää maastoliikennelakiin liittyvässä lausumassaan hallituksen huolehtivan siitä, että MH tai muu valtion viranomainen myöntää Utsjoen, Enontekiön ja Inarin kunnissa pysyvästi asuville pitkäaikaisia alueellisia lupia moottorikelkan käyttöön valtionmailla edellyttäen, että luvista ei aiheudu lain 5. §:ssä tarkoitettua vahinkoa. +Ei muutosta suunnitelmaan.</p>
<p>Maastoliikennelakiin liittyvässä – ja paljon  toistetussa – eduskunnan lausumassa <em type="bold">maastoliikennelupien myöntämisen edellytyksenä paikalliselle väestölle on, ettei se aiheuta vahinkoa ja haittaa mm. luonnolle ja muulle ympäristölle sekä luontaiselinkeinoille</em>.  Kuten hks:stakin käy ilmi, MH on – sivuuttaen näiltä osin eduskunnan tahdon lainsäätäjänä  </p>
<p type="listitem">– antanut paikalliselle väestölle talviaikaan</p>
<p>erämaa-alueelle automaattisesti pitkäaikaisia koko kunnan alueen käsittäviä maastoliikennelupia ilman vahingon ja haitan selvittämistä  sekä ilman ajallisia ja alueellisia rajoituksia.  -Hallituksen esityksessä maastoliikennelaista (luku 3,  <em type="bold">Esityksen vaikutukset</em>) todetaan, että lakiehdotuksella  ei ole tarkoitus puuttua voimassa olevassa maastoliikennelaissa tarkoitettuun liikkumisoikeuteen. Tässä tarkoitetaan lähinnä maastoliikennettä ammattimaisten töiden  harjoittamista varten. Samassa luvussa todetaan myös,  että MH on myöntänyt paikkakuntalaisille maastoliikennelupia tarpeellista liikkumista varten, ja että nämä tarpeet voidaan jatkossakin riittävästi turvata lupamenettelyn kautta. MH tukee mahdollista paliskuntien hakemusta alueelliselle  ympäristökeskukselle vasoma-alueiden rauhoittamiseksi kaikelta maastoliikenteeltä toukokuun ajaksi. +Kirjattu suunnitelmaan. </p>
<p>Kelkkasafaritoimintaa ei ole hks:ssa rajattu pelkästään virkistysvyöhykkeelle, vaan MH myöntää tarkoitukseen lupia myös syrjävyöhykkeelle, mikä heikentää koko MH:n vyöhykerakennelman perustaa. Samalla se heikentää saamelaisten kultuurimuotoon kuuluvien elinkeinojen, erityisesti poronhoidon, harjoittamisen edellytyksiä <span type="quote">“syrjävyöhykkeellä”</span>. +Ei muutosta suunnitelmaan.</p>
<p>MH:n käytäntö antaa matkailuyrittäjille pitkäaikaisia <span type="quote" xml:lang="kal">”safarilupia”</span> tietyn moottorikelkkamäärän käyttöön luontomatkailutoiminnassa on puhdasta liiketoimintaa. Näiltä osin maastoliikennelain toteutuminen erämaa-alueella on täysin viranomaistoiminnan valvonnan ulkopuolella. +Ei muutosta suunnitelmaan.</p>
<p>Poronhoidon ja luonnontilan parantamisen kannalta niin kesä- kuin talviaikaisen maastoliikenteen haittoihin erämaa-alueella olisi suhtauduttava merkittävästi suuremmalla vakavuudella ja niihin olisi voitava esittää  rajoituksia. Maastoliikenteen salliminen nykymuodossaan heikentää  alueen erämaisuutta, luonnontilaa ja poronhoidon sekä muiden luontaiselinkeinojen harjoittamismahdollisuutta ja sitä kautta saamelaiskulttuurin materiaalista perustaa. -Kesäaikainen maastoliikenne  on erittäin säänneltyä. Talvella pääosa kelkkailijoista on paikkakuntalaisia, joiden liikkumista maastossa moottorikelkalla ei voida käytännössä rajoittaa. +Ei muutosta suunnitelmaan.</p>
<p>Saamelaiskäräjien lausunnoissa korostetaan koiravaljakoiden käytön ja koirien avulla tapahtuvan metsästyksen vahingollisuutta poronhoidolle. Koirat aiheuttavat vahinkoa talvella hajottamalla tokkia ja laukottamalla poroja. Syksyllä metsästyskoirat häiritsevät poroja parittelu- eli rykimäaikana, mikä heikentää vasatuottoa. Erityisen vahingollista on naarasporojen juoksuttaminen kevättalvella porojen kantama-aikana, koska se aiheuttaa keskenmenoja ja vasahävikkiä. Koirien haukunta valjakkojen liikkeelle lähtiessä kantaa tunturimaastossa kauas pelästyttäen poroja ja lisäten siten haittavaikutusta. Poro haistaa koiran myös kaukaa. Jos poroja ollaan kuljettamassa ja siinä yhteydessä törmätään koiravaljakkoon tai muihin koiriin, ei tämä poronhoitotyö onnistu lainkaan. Toiminnan haitat poronhoidolle on todettu hks:ssa, mutta sen esitykset puoltavat toiminnan jatkamista sekä kaupallisena että väitettyyn yleiskäyttöön perustuvana. -MH:n käsityksen mukaan  koiravaljakkotoiminnan poronhoitoalueella ei pitäisi olla jokamiehenoikeuteen perustuvaa. Asiasta on viestitty ympäristöministeriöön, ja siihen toivotaan laintasoista määrittelyä. Yritystoimintaan tulee olla MH:n lupa. Lupia myönnetään pääasiassa moottorikelkkaurille, ja muulloin pyydetään paliskunnalta aina lausunto. +Ei muutosta suunnitelmaan.</p>
<p xml:lang="est">LIITE 4. 25(25)</p>
<p xml:lang="vep"><em type="bold">SAAMELAISKÄRÄJIEN ARVIO/LAUSUNTO METSÄHALLITUKSEN KOMMENTTI </em></p>
<p xml:lang="fkv"><em type="bold">JA VAIKUTUS SUUNNITELMAAN</em> </p>
<p>MH antaa koiravaljakkoyrittäjille ja -safareille lupia ilman, että mikään laki velvoittaisi sitä toimimaan tällä saamelaisten poronhoitomahdollisuuksia olennaisesti heikentävällä tavalla.  MH väistää lisäksi luvussa 17.2.2 <em type="bold">Sosiaaliset ja kulttuuriset vaikutukset</em> vastuutaan koiravaljakkotoiminnasta viittaamalla siihen, että se ei voi puuttua “omaehtoiseen koiravaljakkotoimintaan”. Koiravaljakkoyrittäjille myönnettäviä lupia MH lisäksi perustelee – ikään kuin ei lainkaan ymmärtäisi asiaa – <span type="quote">“porotalouden turvaamisella”</span>. Koiravaljakkotoiminta saamelaisten kotiseutualueen poronhoitoa ajatellen ei kuitenkaan saamelaiskäräjien mielestä täytä yleis- käyttöoikeudelle asetettua haitattomuusedellytystä. Joka tapauksessa MH:lla on mahdollisuus puuttua kaupallisiin koiravaljakkosafareihin, joille ei ole mitään velvollisuutta myöntää lupaa.  +Ei muutosta hks:an. </p>
<p>Lentoliikenne lentokoneella ja helikopterilla liittyy vapaa-ajanharrastuksena erityisesti kalastukseen ja metsästykseen. Helikopteriliikenne on laskeutumisen osalta luvanvaraista toimintaa. Vapaa-ajantoimintaan kuuluvasta helikopteriliikenteestä tulisi saamelaiskäräjien mielestä sopia paliskuntien kanssa ja pyrkiä rajoittamaan sitä. Lisäksi tulisi tarkastella keinoja, joilla lentokoneen käyttöön perustuvaan talviaikaiseen vapaa-ajankalastukseen voitaisiin puuttua. -Helikoptereilla ja lentokoneella  laskeutumiseen on oltava MH:n lupa.  Laskeutumispaikoista neuvotellaan paliskuntien kanssa. Vesitasojen laskeutumiseen avoimelle vesialueelle MH:n ei ole mahdollista puuttua. +Ei muutosta suunnitelmaan.</p>
<p>Kalastuksella on ollut ja on edelleenkin kotitarvekalastuksena  erityinen merkitys Käsivarren porosaamelaisille. Kuitenkaan mikään ei turvaa heille oikeutta kalastukseen lähivesillään. Käsivarren  saamelaiset ovat ns. <em type="bold">maattomia saamelaisia</em>, joilla ei ole isojakotilaa (ks. PeVL 7/1978). Tässä asemassa he eivät ole osakkaina kalastuskunnissa eivätkä osallisia kalastuksen hallintoon. Suunnitelma ei käsittele näitä seikkoja. MH puolestaan aikoo jatkaa lain kanssa ristiriitaista maastoliikennekäytäntöään, joka on edellytyksenä talvisen  virkistyskalastuksen säilymiselle ja lisääntymiselle erämaajärvillä. -Kalatalouden järjestelyistä  sovitaan Enontekiön kunnan kalatalousneuvottelukunnan kanssa.  Työvoima- ja elinkeinokeskus nimittää viisijäsenisen neuvottelukunnan, johon kuuluvat edustajat Metsähallituksesta, saamelaiskäräjiltä, kalastusalueista, kunnasta sekä ammattikalastajista. +Ei muutosta suunnitelmaan. </p>
<p>Hks:ssa todetaan koirametsästyksen haitoista saamelaisporonhoidolle ja muille saamelaiselinkeinoille. MH myy ulkokuntalaisille metsästyslupia osana väittämäänsä maanomistajan oikeutta. Tässä asetelmassa saamelaisten kulttuurimuotoon kuuluvan metsästyksen toteutuminen on lähinnä MH:n liiketoiminnan este. Muiden kuin paikkakuntalaisten harjoittama lupametsästys koiran avulla on myös täysin MH:n vallassa. Muiden kuin porokoirien salliminen alueella on hks:ssa ilmeinen epäkohta, joka osaltaan heikentää saamelaiskulttuurin harjoittamisen edellytyksiä. -MH neuvottelee metsästysjärjestelyistä ja koira- alueista Enontekiön riistanhoitoyhdistyksen, paliskuntien, saamelaiskäräjien, paikallisten metsästyksestä toimeentulonsa saavien matkailuyrittäjien sekä mahdollisten  ammattimetsästäjien edustajien kanssa. Neuvottelujen perusteella Metsähallitus määrittelee mm. koiran käyttöä  koskevat ehdot. Koira-alueista neuvotellaan tarvittaessa  tarkemmin paliskuntien kanssa. Metsästyslupien  myynti on Metsähallituksen julkinen hallintotehtävä, ja se perustuu valituskelpoisiin, julkisiin kiintiöpäätöksiin, joista käydään neuvottelut myös saamelaiskäräjien kanssa.  +Kirjattu suunnitelmaan.</p>
<p>MH suosii kaivostoimintaa myöntämällä lupia mm. kairauskaluston kuljettamiseen sulan maan aikana olosuhteissa, joissa toimijalla ei  ole vielä valtausta. Kaivoslainsäädäntö puolestaan oikeuttaa ko.  tilanteessa vain jokamiehenoikeuteen perustuvan toiminnan, eikä  siis kesäaikaista maastoliikennettä ja pitkäaikaista kairaustoimintaa.  Kyseisten tutkimuslupien myöntäminen heikentää saamelaiskäräjien mielestä lainvastaisesti saamelaisten perinteisten elinkeinojen  harjoittamisedellytyksiä ilman, että menettelyyn olisi edes lainsäädännöllistä tarvetta. -Metsähallitus ei suosi kaivostoimintaa. Se on kuitenkin myöntänyt tutkimuslupia erämaa-alueille. +Ei muutosta suunnitelmaan.</p>
<p>Suunnitelma on valmistunut Metsähallituksessa aikana, jolloin uusi Metsähallitusta koskeva laki  ja eräät muut em. lait eivät vielä olleet voimassa, joten se ei perustu voimassa olevaan lakiin.  Siinä on toisin otettu huomioon ne seikat, joista  saamelaiskäräjät on voinut sopia MH:n kanssa. -Suunnitelmaa on tarkasteltu ja täydennetty Metsähallituksesta annetun uuden lain (1378/2004) pohjalta. Lisäksi siihen on päivitetty mm. Metsähallituksen lupaohjeiden ja käytäntöjen muutokset, ja siitä on poistettu metsästys- ja kalastustyyppeihin liittyviä, jopa vuosittain vaihtuvia yksityiskohtia. +Muutettu suunnitelmaan.</p>
</body></document>