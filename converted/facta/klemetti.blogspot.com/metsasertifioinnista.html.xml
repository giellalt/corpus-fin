<document xml:lang="fin" id="no_id"><header><title>Suoma sámedikki ságadoalli: Metsäsertifioinnista</title><genre code="facta"/><author><person firstname="Klemetti" lastname="Näkkäläjärvi" sex="m" born="19601018" nationality="FI"/></author><year>2009</year><wordcount>5297</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><multilingual/><parallel_text xml:lang="sme" location="vuovdesertifiseremis.html"/><metadata><complete/></metadata><version>XSLtemplate  1.22 ; file-specific xsl  $Revision: 1.1 $; common.xsl  $Revision$; </version></header><body><p type="title">sunnuntaina 15. maaliskuuta 2009</p>
<p type="title">Metsäsertifioinnista</p>
<p>Viime maanantaina saamelaiskäräjien elinkeino- ja oikeuslautakunta antoi lausunnon saamelaiskulttuuria ja -elinkeinoja koskevasta metsäsertifiointikriteeristä nro 27. Saamelaiskäräjäthän on neuvotellut uudesta metsäsertifiointikriteeristä viime marraskusta lähtien metsähallituksen ja kolttaneuvoston kanssa sekä kuullut saamelaisten kotiseutualueen paliskuntien poroisäntiä asiassa. Saamelaiskäräjien hallitus hyväksyi viime kokouksessaan saamelaiskäräjien neuvottelujen tekemän esityksen. Metsäsertifiointityöryhmä käsitteli yhteisesitystä kokouksessaan 13.2. ja päätti lähettää sen lausunnolle ilman muutoksia. Viime kädessä metsäsertifiointityöryhmä hyväksyy kriteeristön.  Metsäsertifiointikriteerit määrittävät hyvistä metsänhoitokäytännöistä, hakkuumääriin ne eivät ota kantaa, vaan ne päätetään metsähallituksen ja maa- ja metsätalousministeriön tulosneuvotteluissa.</p>
<p>Metsäsertifiointikriteeristö on ollut nyt lausunnolla ja saamelaiskäräjien elinkeino- ja oikeuslautakunnan tehtäväksi asiantuntijalautakuntana annettiin lausuntoehdotuksen laatiminen ja myös muiden kriteerien tarkastelu. Saamelaiskäräjät on parlamentaarinen elin, jolla on asiantuntijaelimiä kuten elinkeino- ja oikeusjaosto. Minä ja saamelaiskäräjien hallitus pyrimme kunnioittamaan asiantuntijaelimiemme päätöksiä, kunhan niissä nyt ei loukata saamelaisten perustuslaillisia oikeuksia ja kulttuuri-itsehallintomme perustaa.</p>
<p>Surukseni ja ihmetyksekseni elinkeino- ja oikeuslautakunta ei ollut käsitellyt lainkaan koko kriteeeristöä eikä ole laatinut lausuntoa kokouksessaan, vaan kokouspäätökseksi kirjattiin 4-3 enemmistöpäätöksellä että saamelaiskäräjien, kolttaneuvoston ja metsähallituksen yhteisesitys hylätään. Elinkeino- ja oikeuslautakunnalta pyydettiin lausuntoa ja kyseinen lautakunta ei toiminut toimeksiannon mukaisesti. Lausunto edellyttää aina perusteluja ja lautakunta ei ole kirjannut perusteluja päätökseensä.  Kun päätös tehtiin ilman perusteluja, niin päätöspöytäkirjasta saa sen kuvan, että lautakunnan jäsenillä ei ole ehkä ollut riittävästi tietoa asiasta päätöksensä perustaksi eikä kaikkia asiaan kuuluvia asiapapereita käsitelty kokouksessa. Päätökseen jätettiin kaksi eriävää mielipidettä Elinkeino- ja oikeuslautakunnan päätös tulee saamelaiskäräjien hallituksen käsiteltäväksi, ja hallituksen tulee pohtia loukkaako elinkeino- ja oikeuslautakunnan päätös saamelaisten oikeuksia ja onko asia asianmukaisesti esitelty kokouksessa.</p>
<p>Elinkeino- ja oikeuslautakunnan päätös tarkoittaisi sitä, että saamelaiskäräjien sanoutuessa irti neuvottelemastaan metsäsertifiointikriteeristä nro 27, niin nykyinen kriteeri jäisi voimaan. Erityisen huolissani olen siitä, miten saamelaisporonhoidon käy ja miten käy kolttaneuvoston kanssa käytävälle yhteistyölle, koska voimassa olevassa metsäsertifiointikriteerissä ei ole lainkaan turvattuna paliskuntien ja tokkakuntien eikä kolttaneuvoston osallisuutta. Voimassa olevan metsäsertifiointikriteeri on astunut voimaan vuonna 2003 ja saamelaisten kotiseutualuetta koskevan saamelaiskulttuuria ja –elinkeinoja koskevan kriteerin on neuvotellut silloinen saamelaiskäräjien puheenjohtaja yksin. Vuoden 2003 jälkeen saamelaisten oikeusasemassa ei ole Suomessa tapahtunut muuta muutosta kuin se, että saamen kielilaki on astunut voimaan vuonna 2004.  Metsäsertifiointikriteereistä löytyy lisätietoa osoitteesta www.pefc.fi jossa löytyy myös kriteeristön lausuntopyyntö. Lausuntoaika päättyy 16.3, eli halukkaat ehtivät vielä lausua asiasta.</p>
<p>Laitan blogini lukijoille tiedoksi voimassa olevan metsäsertifiointikriteerin nro 27 ja lausunnolla olevan saamelaiskäräjien, kolttaneuvoston ja metsähallituksen yhteisesityksen nroksi 27, jotta voitte arvioida asiaa ja keskustella asiasta blogini kautta.</p>
<p>Voimassa oleva metsäsertifiointikriteeri nr 27 vuodelta 2003:</p>
<p>27. Saamelaiskulttuurin ja saamelaisten kotiseutualueen luontaiselinkeinojen turvaaminen</p>
<p>Kriteeri</p>
<p>Saamelaisten kotiseutualueella Metsähallituksen hallin¬nassa ole¬vien luonnonvarojen hoito, käyttö ja suojelu sovitetaan yhteen yhteistyössä Saamelaiskäräjien, poronhoidon ja muiden luontaiselinkeinojen edustajien kanssa siten, että saamelaiskulttuurin ja luontaiselinkei¬nojen  edellytykset turvataan.</p>
<p xml:lang="kal">Indikaattorit (mittarit)</p>
<p>Yhteensovittamisessa Metsähallitus käyttää osallistavaa suunnittelua saamelaisten kotiseutualueella tapahtuvan toimintansa suunnittelussa. Metsähallitus ja Saamelaiskäräjien edustajat sopivat yhdessä yhteistoiminnan tarpeista, tasoista ja seurannasta eri suunnitteluprosesseissa, joiden osalta Metsähallitus on esittänyt yhteistyötä Saamelaiskäräjien edustajille.</p>
<p>Jos yhteensovittamisesta ei saavuteta yksimielisyyttä, sertifioija arvioi kriteerin täyttymisen toteutuneen yhteistyön perusteella.</p>
<p>Ja alla saamelaiskäräjien, kolttaneuvoston ja metsähallituksen yhteisesitys metsäsertifiointikriteeriksi nr 27 tältä vuodelta, jonka elinkeino- ja oikeuslautakunta hylkäsi enemmistöpäätöksellään 4-3:</p>
<p>Saamelaiskulttuurin ja saamelaisten perinteisten elinkeinojen toimintaedellytykset turvataan saamelaisten kotiseutualueella saamelaisten kestävän kehityksen mukaisesti</p>
<p>1. Kriteeri: Saamelaisten kotiseutualueella valtion hallinnassa olevia alueita ja luonnonvaroja hoidetaan ja käytetään siten, että saamelaisten perinteisten elinkeinojen ja saamelaiskulttuurin harjoittamisen edellytykset turvataan.</p>
<p xml:lang="kal">Indikaattorit</p>
<p>1.  Valtion metsien käytössä seurataan kansainvälisen oikeuden, biodiversiteettisopimuksen artiklan 8j  ja perustuslain tarkoittamien saamelaisten oikeuksien toteutumista sekä saamelaiskäräjien osallisuutta asian valmistelussa ja päätöksenteossa.</p>
<p>2.  Saamelaiset kulttuurimaisema- ja kulttuuriperintökohteet huomioidaan ja turvataan metsätalouden harjoittamisessa saamelaiskäräjiä ja koltta-alueella kolttaneuvostoa kuullen.</p>
<p>3. Saamelaiskäräjien ja kolttaneuvoston kanssa neuvotellaan luonnonvarasuunnitelmista ja kestävän hakkuumäärän määrittämisestä saamelaisten kotiseutualueella. Hakkuumäärän mitoituksessa otetaan huomioon saamelaisten kotiseutualueen eri alueelliset ja luonnonolosuhteet, sekä eri saamelaiskulttuurit ja –elinkeinot . Luonnonvarasuunnitelmiin kirjataan kestävän kehityksen toteuttaminen sekä saamelaisten esitykset ja miten ne on otettu huomioon. Hakkuumääriä ja -suunnitelmia tarkastellaan paliskunta- ja kuntakohtaisesti.</p>
<p>4.  Metsänkäyttö sovitetaan yhteen poronhoidon kanssa Saamelaiskäräjiä, paliskuntia ja sen siidoja/tokkakuntia kuullen siten, että hakkuut eivät aiheuta huomattavaa haittaa poronhoidolle. Maanmuokkausta ei käytetä kuivilla ja karukkokankailla. Muilla jäkälälaitumilla maanmuokkausta vältetään tai käytetään keveimpiä mahdollisia menetelmiä metsälain puitteissa.</p>
<p>Soveltuvat metsänkäsittelymallit määritellään tarkemmin saamelaiskäräjien, kolttaneuvoston ja metsähallituksen välisissä neuvotteluissa.</p>
<p>5. Saamelaisten kotiseutualueella valtion metsien hoitaja laatii paliskuntakohtaiset metsätaloussuunnitelmat, joihin se merkitsee paliskuntien ja tokkakuntien osoittamat poronhoidon kannalta tärkeimmät luppo- ja jäkälälaitumet sekä oleelliset reitit ja rakenteet.</p>
<p>6. Valtion metsien hoitaja ylläpitää paliskuntakohtaisia karttoja ja tilastoja jäkäläkankaista sekä kehittää raportointia muista saamelaisporonhoidolle tärkeistä alueista.</p>
<p>7. Metsäteiden ympäristöselvitykseen saamelaisten kotiseutualueella sisältyy arvio hankkeen vaikutuksista saamelaiskulttuuriin ja saamelaisten perinteisiin elinkeinoihin. Metsäteiden rakentaminen saamelaisten kotiseutualueella on sovitettava yhteen saamelaiskulttuurin, -elinkeinojen ja luontoarvojen kanssa saamelaiskäräjien ja koltta-alueella kolttaneuvoston kanssa neuvotellen.</p>
<p>8. Valtion metsien hoitaja ei saa estää aitaamalla porotalouden harjoittamista saamelaisalueella, ellei paliskunta ole aitaamista hyväksynyt.</p>
<p>9. Luonnonvara- ja paliskuntakohtaisten suunnitelmien laatimiseen osallistuville saamelaiskäräjien tai kolttaneuvoston edustajille tai paliskuntien poromiehille korvataan matkakulut.</p>
<p>10. Saamelaisten kotiseutualueella metsäsertifioinnin auditoinneissa tulee aina järjestää saamelaiskäräjille ja koltta-alueella  kolttaneuvostolle mahdollisuus tulla kuulluksi.</p>
<p>Määritelmät:</p>
<p>Kriteerissä mainittuja saamelaisia ovat saamelaiskäräjistä annetun lain 3 pykälässä tarkoittamat henkilöt, saamelaisten kotiseutualueen kunnat on määrätty lain 4 pykälässä, koltta-alue kolttalain 2 pykälässä. Saamelaisten perinteisinä elinkeinoina pidetään Suomen perustuslain 17 pykälässä 3 momentissa tarkoitettuja elinkeinoja.</p>
<p>Biodiversiteettisopimus 8j: ”…kansallisen lainsäädäntönsä mukaisesti kunnioittaa, suojella ja ylläpitää alkuperäiskansojen ja paikallisten yhteisöjen sellaista tietämystä, keksintöjä ja käytäntöä, joka sisältyy biologisen monimuotoisuuden suojelun ja kestävän käytön kannalta merkityksellisiin perinteisiin elämänmuotoihin ja edistää ja laajentaa niiden soveltamista mainittujen yhteisöjen luvalla ja myötävaikutuksella sekä rohkaista tietämyksestä, keksinnöistä ja käytännöstä saadun hyödyn tasapuolista jakoa.”</p>
<p xml:lang="koi">15.3.2008</p>
<p>Klemetti Näkkäläjärvi</p>
<p type="title" xml:lang="swe">21 kommenttia:</p>
<p>Anonyymi kirjoitti...</p>
<p>Arvoisa puheenjohtaja, elinkeino- ja oikeuslautakunta kävi pitkän keskustelun metsäsertifioinnin nykytilasta ja merkityksestä saamelaisten oikeuksiin. Saamelaiskäräjien ja Metsähallituksen aiempi sopimus on valitettavasti vain nykytilanteen vahvistus - tosin kosmeettisilla parannuksilla. Esitys ei sisällä saamelaisten kotiseutualueen paliskuntien hyviä kriteeriehdotuksia, jotka olisivat olleet sellaisenaan toteutuskelpoisia ja hyväksyttäviä. Perustaltaanhan metsäsertifioinnin pitäisi olla markkinalähtöinen todistus siitä, että metsiä hoidetaan paremmin kuin lainsäädännön taso edellyttää. Tämä blogissakin esillä oleva PEFC-kriteeri ei sisällä juuri mitään merkittävää, mitä ei olisi jo metsälainsäädännössä tai metsänhoitosuosituksissa otettu huomioon. Näin ollen tämä PEFC-kriteeri osoittaisi, että Saamelaiskäräjät hyväksyy nykymetsätalouden aiheuttamat vahingot ja niiden jatkumisen metsätalouspalkisissa, vaikka tämä ei selvästikään ole ollut nykyisen Saamelaiskäräjien tarkoitus. Olet oikeassa, että jos tämä esitys hylätään eikä uutta tehdä, vanha jää voimaan. Kannattaa kuitenkin huomata, että sitä vanhaa ei ole Saamelaiskäräjät koskaan hyväksynyt. Eikä huonoa sertifikaattia kannata hyväksyä jatkossakaan, mikä on saamelaisia turvaavan kansallisen lainsäädännön ja kansainvälisten sopimusten vastainen. Kunnioittaen, Janne Saijets</p>
<p>16. maaliskuuta 2009 8:55</p>
<p>Anonyymi kirjoitti...</p>
<p>Elinkeino- ja oikeuslautakunnan jäsen Jan Saijets ei kyllä olenkaan vastannutpuheenjohtajan blogissaan esittämään huoleen. Se, että jos asiasta keskustellaan pitkään ei tarkoita sitä, onko se valmisiteltu kunnolla. Ja tuntuu ettei Saijetsillakaan ole mitään riittävi perusteita päätöksensä tueksi, hän vain kuvittelee että metsänhakkuu voisi loppua saamelaiskäräjien vastustukseen.Tosiasia on, että saamelaisalueella hakataan metsää valtion ja saamelaistenkin toimesta. Metsänhakkuu ei lopu ainakaan lähitulevaisuudessa. Siksi saamelaiskäräjien tulee varmistaa että metsänhakkuu hoidetaan saamelaiskulttuuria ja poronhoitoa huomioiden. Saijetsin mielestä metsäsertifiointikriteerillä ei ole siis mitään merkitystä - jos näin olisi, miksi ihmeessä ette voineet hyväksyä Saamelaiskäräjien, Kolttaneuvosto ja Metsähallituksen yhteisesitystä? Kummallista ja epäloogista, täytyy sanoa. Neuvoteltu esitys on huomattava parannus nykyiseen metsäsertifiointikriteeriin. Toteutuessaan se varmasti estäisi nykyisten kaltaisten kiistojen syntyä. Minä olen ymmärtänyt että saamelaiskäräjien tehtävänä on parantaa saamelaisten asemaa, mutta elinkeino- ja oikeuslautakunta ilmeisesti haluaa nykytilanteen pysyvän samanlaisena. Jotenkin minusta tuntuu että Saijets ei voi hyväksyä metsäsertifiointikriteeriä siksi, koska hän ei ole itse ollut sitä neuvottelemassa ja toiseksi siksi, että metsäsertifiointikriteerityössä ei ole Greenpeace mukana. Kyllä saamelaisetkin osaa metsää hakata. Yhteismetsiä on pistetty sileäksi siellä sun täällä. Etkö sinä hyvä mies ymmärrä, että hakkuumäristä päätetään ihan jossain muussa kuin metsäsertifiointikriteerissä? Terveisin tuohtunut Saamelainen poromies</p>
<p>16. maaliskuuta 2009 9:11</p>
<p>Anonyymi kirjoitti...</p>
<p>Hei, nimimerkki <span type="quote">"tuohtunut Saamelainen poromies"</span>! Yritin tiivistää tekstini lyhyeksi, joka teki siitä ehkä epäselvän. Koetan uudestaan. Tarkoitukseni ei ollut tekstilläni siis vastustaa metsätaloutta vaan puolustaa saamelaisten oikeuksia. Metsätaloutta ei ole tarpeen ajaa alas, vaikka siihen populistisesti julkisuudessa väitetään tähtäävän. Elinkeino- ja oikeuslautakunnan pyrkimyksenä 9.3. käydyssä kokouksessa ei ollut tarkoitus ylläpitää nykytilaa vaan koettaa parantaa sitä. On hyvin johdonmukaista vastustaa blogissa olleiden PEFC-kriteerien hyväksymistä, koska ne ovat kauniista muotoilusta huolimatta linjassa vanhan standardin kanssa. Olkoonkin, että parannuksia karttojen saamisen suhteen tulee paliskuntakohtaisesti, saamelaisten poronhoitajien vaikutusmahdollisuudet hakkuisiin säilyvät olemattomina. Yksinkertainen parannus blogissa esitettyyn standarditekstiin olisi lisätä <span type="quote">"huomioidaan"</span>, <span type="quote">"neuvotellaan"</span> ja <span type="quote">"kuullaan"</span> sanojen tilalle <span type="quote">"sovitaan"</span>, joka oikeasti velvoittaisi valtion metsänhoitajaa. Nykyinen sanamuoto ei muuta nykytilaa, jossa etenkin Inarin ja Lapin paliskunnan poromiehet ovat olleet vuosia: heitä on kuunneltu, mutta toiveita ei ole toteutettu. Johdonmukaista olisi myös se saamelaiskäräjien linjassa, että se vaatisi metsäsertifikaattiin selvän parannuksen. Ei ole kovinkaan loogista se, että käräjät on vaatinut saamelaisille vuosikausia päätösvaltaa hakkuisiin ja nyt antaa sen pois sillä, että pyydettäessä saamme karttoja. Parannus ei ole hyväksymiseen riittävä. Laidunalueiden jatkuvan vähenemisen estäminen edellyttää hakkuusuunnitteen pudottamista nykyisestä. Saamelaisten ylimmän elimen, Saamelaiskäräjien, ei ole järkevää hyväksyä sellaista sertifikaattia, jolla hyväksytään saamelaisten oikeuksien polkeminen. Kunnioittaen, Janne Saijets</p>
<p>16. maaliskuuta 2009 17:40</p>
<p xml:lang="sms">Juvvá Lemet - Klemetti Näkkäläjärvi</p>
<p>kirjoitti...</p>
<p>Hei ja kiitos kommenteista. Olemme elinkeino- ja oikeuslautakunnan jäsen Janne Saijetsin kanssa keskustelleet asiasta paljon sähköpostitse ja varmaan meidän ei ole tarvetta blogini kautta keskustella asiasta tämän enempää. Saijets ei kuitenkaan vastannut suurimpaan huolenaiheeseen jota blogissani esitin, eli elinkeino- ja oikeuslautakunta ei laatinut lausuntoa kuten lautakunnalta edellytettiin. Edustaja Saijetsin esittämät näkemykset ovat hänen henkilökohtaisia näkemyksiä, koska asiasta ei ole lausunnonmuotoista kirjausta, jossa olisi käsitelty metsäsertifiointikriteeristöä saamelaisten oikeuksien kannalta. Elinkeino- ja oikeuslautakunnan päätöksen tukena olisi normaalin saamelaiskäräjien valmistelutavan mukaisesti olla päätöksen perustelut lausunnon muodossa ja arvio elinkeino- ja oikeuslautakunnaan tehtävien mukaisesti metsäsertifiointikriteeristön vaikutuksista saamelaisten oikeusasemaan. Koska elinkeino- ja oikeuslautakunnan päätöksestä puuttuvat perustelut eikä saamelaiskäräjien hallitus voi alkaa päätöksen perusteluja arvioimaan, elinkeino- ja oikeuslautakunnan tahdon esittäminen lausunnon muodossa tulee olemaan vaikeaa ja myös lautakunnan päätöksen tukeminen on näistä lähtökohdista vaikeaa. Saamelaiskäräjät on parlamentaarinen elin, ja meidän on ennen kaikkea pystyttävä perustelamaan päätöksemme saamelaisille ja myös viranomaisille. Emme voi harjoittaa sanelupolitiikkaa, vaan kaikki päätöksemme tulee perustua saamelaisten oikeudelliseen asemaan ja sen kehittämiseen. Koska asia on edustaja Saijetsille niin tärkeä, ihmettelen, ettei hän ole huolehtinut asian asianmukaisesta käsittelystä lautakunnassa. Saijets on mukana Suomen porosaamelaisten edustajana FSC-metsäsertifiointiotyössä, johon Suomen valtio ei ole sitoutunut Metsähallituksen kautta. PEFC-järjestelmä on ainoa metsäsertifiointijärjestelmä johon metsähallitus on sitoutunut. Metsäsertifiointikriteeristön hyväksyminen ei millään tasolla tarkoittaisi sitä, että saamelaiskäräjät hyväksyisi tai kannattaisi metsänhakkuita. Metsänhakkuiden määrät päätetään maa- ja metsätalousministeriön ja Metsähallituksen tulosneuvotteluissa. Saamelaiskäräjillä ei ole valitettavasti vaikutusmahdollisuuksia näihin neuvotteluihin. Uskon kyllä, että jos yhteisesitys metsäsertifiointikriteeriksi hyväksyttäisiin, sillä voisi olla myönteinen vaikutus tulosneuvotteluihin saamelaisten kannalta. Metsäsertifiointi ja metsänhakkuu ovat kaksi eri asiaa, vaikka asia voi tuntua abstraktilta. Metsäsertifiointikriteerin hyväksyminen perustuu olemassa olevaan saamelaisten lainsäädännölliseen asemaan. Se ei millään tavalla estä sitä, että emme vaatisi parannuksia saamelaisten hallinnolliseen asemaan saamelaisten kotiseutualueella tai saamelaiselinkeinoille parempaa suojaa. Saamelaiskäräjien tavoitteena on aina kehittää saamelaisten asemaa, ja sitä olemme yrittäneet tehdä metsäsertifiointikriteerissä ja jatkamme työtä sen jälkeenkin saamelaisten aseman parantamiseksi. On tosiasia, että saamelaisalueella hakataan metsää. Vaikka metsänhakkuita vastustammekin, emme voi kiistää sitä tosiasiaa, ettei hakkuita tapahtuisi. Jos odotamme, että esimerkiksi Ilo 169-sopimuksen ratifiointi asian ratkaisi emmekä nyt tekisi mitään, voisimme joutua odottamaan vuosia. Itse suhtaudun asiaan realistisesti, eli hakkuita tapahtuu ja niin kauan kun emme voi vaikuttaa hakkuumääriin, yritämme vaikuttaa parhaiten siten, että hakkuukäytännöt eivät vahingoita saamelaiselinkeinoja ja –kulttuuria ja saamelaiselinkeinojen ja edustuksellisten elinten osallisuus turvataan hakkuiden suunnittelussa. Nykyisin saamelaiskäräjillä ei ole minkäänlaista osallisuutta luonnonvarasuunnitelmista päätettäessä eikä metsänhoitokäytänteissä turvata tokkakuntien osallisuutta. Eli edustaja Saijets on näiltä osin väärässä, neuvoteltu metsäsertifiointikriteeristö tuo selkeitä parannuksia nykytilanteeseen. Valitettavasti saamelaiskäräjälaki ja metsähallituslaki takaavat vain viranomaisten neuvotteluvelvollisuuden saamelaiskäräjien kanssa saamelaisia koskettavissa asioissa– tämän laajempaa autonomiaa saamelaisille ei ole vielä suotu esityksistämme huolimatta. Saamelaiskäräjien, Metsähallituksen ja Kolttaneuvoston neuvottelemassa yhteisesityksessä on huomioitu saamelaisten perustuslaillinen asema, KP-sopimus ja biodiversiteettisopimus. Valitettavasti Suomi ei ole ratifioinut muita merkittäviä saamelaisia koskettavia sopimuksia. Tämän tosiasian saamelaiskäräjäedustajan tulisi tuntea hyvin. Voimassaolevien kansainvälisten sopimusten ja saamelaisten lainsäädännöllisen aseman vastainen yhteisesitys ei missään nimessä ole. Terveisin Klemetti Näkkäläjärvi</p>
<p>16. maaliskuuta 2009 18:26</p>
<p>Anonyymi kirjoitti...</p>
<p>Eriävä mielipide elinkeino- ja oikeuslautakunnan kokouksen 1/2009 päätökseen § 7 En voi hyväksyä elinkeino- ja oikeuslautakunnan tekemää äänestyspäätöstä 4-3 Saamelaiskäräjien lausunnoksi PEFC- metsäsertifiointikriteeriksi nro 27. Metsäsertifiointikriteerin valmistelu on edennyt avoimesti ja neuvoteltu metsäsertifiointikriteeri parantaa saamelaisporonhoidon asemaa merkittävästi voimassaolevaan metsäsertifiointikriteeriin verrattuna. Saamelaiskäräjät ja Kolttaneuvosto ovat neuvotelleet saamelaisten kotiseutualueen paliskuntia kuullen yhdessä Metsähallituksen kanssa ehdotuksen uudeksi Metsäsertifiointikriteeriksi 27. Kriteeri mahdollistaa ensimmäisen kerran yksittäisten tokkakuntien kuulemisen metsänhakkuita suunnitellessa, ao. tahojen kuulemisen luonnonvarasuunnitelmien valmistelussa ja mahdollisuuden osallistua kriteerin toteutumisen arviointiin. Saamelaiskäräjien, Kolttaneuvoston ja Metsähallituksen yhteisesitys tuo merkittävällä tavalla parannuksia nykyiseen tilanteeseen. Metsähallitus laatisi paliskuntakohtaisia metsätaloussuunnitelmia, joiden valmisteluun paliskunnat ja tokkakunnat osallistuvat. Metsänhakkuumenetelmiä kevennetään. Viimeksi metsäsertifiointikriteeriä tarkistettiin vuonna 2003. Tämän jälkeen saamelaisten oikeusasemassa ei ole tapahtunut mitään muutosta, mutta kuitenkin uudesta metsäsertifiointikriteeristä on saatu voimassa olevaa kriteeriä huomattavasti parempi saamelaisporonhoidon kannalta. Pidän elinkeino- ja oikeuslautakunnan päätöstä vastuuntunnottomana, koska toteutuessaan kokouksen päätös tarkoittaa että nykyinen metsäsertifiointikriteeri jää voimaan ja saamelaisporonhoidon ja paliskuntien osallisuusmahdollisuudet vaikuttavat metsänhakkuisiin jäävät entisenlaisiksi eli huonoiksi. Kokouksen päätös ei perustunut faktatietoihin tai olemassa olevan lainsäädäntöön, vaan kansalaisjärjestötyyppiseen tahtotilaan. En halua toimia saamelaisporonhoidon vastaisesti toisin kuin elinkeino- ja oikeuslautakunnan enemmistö. Asia on ollut puutteellisesti valmisteltu, kokousjäsenille ei ollut jaettu tietoa voimassa olevasta metsäsertifiointikriteeristä, lausuntopyyntöä kaikkine kriteereineen ei ollut toimitettu jäsenille eikä lautakunnan jäsenillä ollut riittävästi tietoa päätöksensä pohjaksi. Kokous ei myöskään käsitellyt muita kriteereitä lainkaan. Kokouksella ei ollut riittäviä valmiuksia tehdä tällaista päätöstä. Saamelaiskäräjien velvollisuus on saamelaiskäräjälain mukaisesti edistää saamelaiselinkeinoja ja saamelaisporonhoitoa. Saamelaisporonhoitoa koskevissa asioissa saamelaiskäräjät kuulee aina saamelaisporonhoitajia ja kaikissa keskeisissä neuvotteluissa on mukana saamelaisporonhoitajia. Saamelaisporonhoitajien vaikutusmahdollisuudet on turvattu saamelaiskäräjien kautta ja saamelaiskäräjien hallituksen hyväksymän metsäsertifiointikriteeriesityksen kautta. Myös saamelaisten kotiseutualueen paliskuntien vaikutusmahdollisuudet on turvattu. Lisäksi saamelaiskäräjät ja saamelaisalueen paliskunnat pitävät vuosittain yhteiskokouksia. Jos saamelaiskäräjien hallitus hyväksyy kannakseen elinkeino- ja oikeuslautakunnan esityksen hylätä neuvoteltu metsäsertifiointikriteeri, esityksellä on vaikutuksensa sekä metsähallituksen kanssa että Kolttaneuvoston kanssa tehtävään yhteistyöhön. Jos voimassa oleva kriteeri jää voimaan, Kolttaneuvostolla ei ole minkäänlaisia metsäsertifiointikriteerin takaamia vaikutusmahdollisuuksia. Saamelaisporonhoidon vaikutusmahdollisuudet ja toimintaedellytykset heikkenisivät. Voimassa olevassa metsäsertifiointikriteerissä 27. on vain yksi kriteeri: Saamelaisten kotiseutualueella Metsähallituksen hallin¬nassa ole¬vien luonnonvarojen hoito, käyttö ja suojelu sovitetaan yhteen yhteistyössä Saamelaiskäräjien, poronhoidon ja muiden luontaiselinkeinojen edustajien kanssa siten, että saamelaiskulttuurin ja luontaiselinkei¬nojen edellytykset turvataan. Kyseisessä kriteerissä ja sen määritelmissä ei mainita sanallakaan saamelaisporonhoitoa eikä paliskunnilla puhumattakaan tokkakunnista ole mitään vaikutusmahdollisuuksia kyseisessä kriteerissä. Mielestäni on saamelaisporonhoidon vastaista, vastuutonta ja suorastaan valheellista pitää tätä muotoilua Metsähallituksen, Kolttaneuvoston ja Saamelaiskäräjien yhteisesitystä parempana. Metsänhakkuumääristä määrää maa- ja metsätalousministeriö Metsähallituksen tuottotavoitteita määrätessään, mutta esitetyllä metsäsertifiointikriteerillä voidaan minimoida hakkuiden vaikutuksia. Kokouksessa muutamat edustajat toivat esille, että esitys uudeksi metsäsertifiointikriteeriksi estäisi ILO 169-sopimuksen ratifioinnin, mutta ilmeisesti vanha, yhden kriteerin muotoilu ei heidän mukaansa ratifiointia estäisi. Metsäsertifiointikriteerillä ei ole mitään merkitystä ILO 169-sopimuksen ratifioinnille. Metsäsertifiointikriteeristö on vain Suomen metsäsertifiointi ry:n hallinnoima kriteeristö, joka perustuu Metsäsertifiointityöryhmän tekemiin enemmistöpäätöksiin. ILO 169-sopimuksen ratifioinnista päätetään lainsäädännön tasolla, joka ylittää metsäsertifiointikriteerit. Toivon että saamelaiskäräjien hallitus arvioi kriittisesti elinkeino- ja oikeuslautakunnan enemmistöpäätöstä, asian valmistelua ja päätöksen perusteluja ja korjaa lautakunnan esityksen saamelaisporonhoidon etujen mukaiseksi eli vastaamaan Saamelaiskäräjien, Kolttaneuvoston ja Metsähallituksen yhteisesitystä. Utsjoella 9.3.2009 pidetyn kokouksen johdosta, Terveisin Heikki Paltto</p>
<p>16. maaliskuuta 2009 23:06</p>
<p>Anonyymi kirjoitti...</p>
<p>Arvoisa, puheenjohtaja ja Heikki Paltto! En tiedä haluatteko nyt tahallani ymmärtää minua väärin tai saamelaisalueen paliskuntien esitystä. Tuskin olette itsekään kohta selvillä tuosta sanojen pyörittelystä. En ole todellakaan ollut hyväksymässä edellistä PEFC-kriteeristöä vaan esittämässä uuden version hylkäämistä. Kirjoitinhan jo aiemmin, ettei uusi tuo muutosta tilanteeseen, vaikka on kauniimmin muotoiltu ja tuo pieniä parannuksia. Eli ylipäänsä PEFC-metsäsertifioinnin hyväksyminen on tässä tilanteessa aivan sama kuin, että metsäalueiden saamelaisten maaoikeuksia annettaisi pois peräti vapaaehtoisella metsäsertifioinnilla. Kaiken lisäksi voidaan väittää, että nyt vapaaehtoisella sertifioinnilla luovutaan jo laeilla ja kv-sopimuksilla saavutetuista alkuperäiskansaoikeuksista. Eihän saamelaiskäräjät ole hyväksynyt vanhaakaan PEFC-kriteeriä saamelaiskulttuurin turvaamisesta, vaikka puheenjohtaja antoikin ymmärtää, että edellinen pj siitä yksin neuvotteli. Edellinen pj neuvotteli tosiaan, mutta ei päässyt tyydyttävään ratkaisuun, jolloin hän itse suositteli, ettei Saamelaiskäräjät PEFC:iä hyväksy. Asia käsiteltiin hallituksessa. Emme ole menettäneet mitään oikeuksia, josta emme ole vapaaehtoisesti luopuneet. Se kannattaa muistaa. Kannattaa huomata, että metsäpaliskuntien alueella kyse on saamelaisten poromiesten maaoikeuksista - <span type="quote">"vapaa-ehtoisesta"</span> metsäsertifioinnista huolimatta. Eikä meillä ole mitään mieltä nyt sanoa hyväksyvämme sellaista metsätaloutta, joka ei ole koskaan poronhoitajien maaoikeuksia kunnioittanut. Valitettavasti tässä blogissa oleva PEFC-esitys ei sitä tee, vaikka heidän mielipiteensä kuullaankin. Tiedän, mitä puheenjohtaja näihin argumentteihini vastaa, mutta kirjoitin lähinnä muiden mahdollisten lukijoiden varalta. En ole tosiaan elinkeino- ja oikeuslautakunnan kokouksen pöytäkirjaa, mutta ymmärrän nyt, että olen jatkossa tarkempi perusteluiden osalta. En niitä viikko sitten käydyssä kokouksessa ymmärtänyt sinne vaatia eikä niitä sinne kukaan kirjannut. Kunnioittaen, Janne Saijets</p>
<p>17. maaliskuuta 2009 7:56</p>
<p>Anonyymi kirjoitti...</p>
<p>Janne Saijetsin olisi hyvä huomata että kyseessä on saamelaiskäräjien puheenjohtajan blogi, jonka tarkoitus ei varmaankaan ole olla Saijetsin politiikan julistuskanava. Kyllä Saijetsin näkemykset ovat saaneet ihan riittävästi julkisuutta, minä ainakin blogin säännöllisenä lukijana toivoisin että hän lopettaisi jankkaamisen tässä blogissa. Taitaa tosiaan olla, kun Saijets niin intohimoisesti asiaa ajaa, että hän on elinkeino- ja oikeuslautakunnan päätöksen takana ja nyt yrittää jälkikäteen selitellä päätöksiään parhain päin.</p>
<p>17. maaliskuuta 2009 8:59</p>
<p>Anonyymi kirjoitti...</p>
<p>Hyvät metsäsertifioinnista kiinnostuneet, Jan Saijets väittää, että Saamelaiskäräjät ei olisi sitoutunut nykyisin voimassa olevaan metsäsertifioinnin standardiin. Väitteet siitä, että Saamelaiskäräjät ei olisi ollut täysivaltaisena osallistujana FFCS-standardit vuosina 2002-2003 päivittäneessä standardityöryhmässä ja mukana työssä aina standardien hyväksymiseen asti, eivät pidä paikkansa. Puheenjohtaja Pekka Aikio lienee silloin toiminut saamillaan valtuuksilla, kun on standardin hyväksynyt, eikä jättänyt vastustavaa kantaa standarditoimikunnalle. Tästä löytyy selvät todisteet kokousten muistioista, joissa on kirjattu sekä menettelytavat, miten työhön sitouduttiin, että toimenpiteet, joilla lopputulokseen päädyttiin. Uusi Saamelaiskäräjien, kolttaneuvoston ja Metsähallituksen neuvottelema kriteeri olisi voimaan tullessaan merkittävä askel saamelaiselinkeinojen aiempaa parempaan huomioon ottamiseen metsätaloudessa. Tosin kriteeriä vastustetaan myös muualla: maa- ja metsätalousministeriön lausunnossa standardityöryhmälle todetaan, että Metsähallitus on ylittänyt toimivaltuutensa sitoutumalla näin pitkälle meneviin muutoksiin nykykäytäntöihin. Ei voi kuin ihmetellä, että Saijets haluaa hylätä tällaisen kriteerin, vaikka sen seurauksena on paluu nykyiseen, voimassa olevaan kriteeriin. Mutta näyttää politiikka joskus saavan kummallisia piirteitä.. Terveisin Kii Korhonen</p>
<p>17. maaliskuuta 2009 16:49</p>
<p xml:lang="sms">Juvvá Lemet - Klemetti Näkkäläjärvi</p>
<p>kirjoitti...</p>
<p>Vastaan tässä viimeisen kerran Janne Saijetsille ja edellytän, että jos hänellä on asiassa jatkokommentointia hän ottaa minun henkilökohtaisesti yhteyttä tai hän voi jatkaa keskustelua saamelaiskäräjien kokouksissa tai muissa foorumeissa. Blogini tarkoitus on tiedottaa toiminnastani ja herättää keskustelua, mutta yksipuolinen keskustelu Janne Saijetsin ja minun välillä ei ole järkevää blogini lukijoita ajatellen. En pelkää julkista keskustelua aiheesta, mutta jankkaava keskustelu ei ole hedelmällistä eikä palvele blogini tarkoitusta. Saijets viittasi edellisessä viestissään Heikki Palton blogiini jättämään viestiin. Saijets oli ymmärtänyt ilmeisesti että Palton viesti oli vastaus Saijetsin kirjoitteluun, kyse ei ollut tästä, vaan Heikki Paltto laittoi elinkeino- ja oikeuslautakunnan päätökseen jättämän eriävän mielipiteensä blogini kautta tiedoksi. Saijets oli huolissaan viime merkinnässään, ettei blogini lukijoille tulisi harhaanjohtavaa käsitystä elinkeino- ja oikeuslautakunnan päätöksestä. Hän myös on todennut, että saamelaiskäräjät ei olisi sitoutunut vuoden 2003 metsäsertifiointikriteeristöön. Saamelaiskäräjät ei ole sanoutunut irti metsäsertifiointikriteeristöstä missään vaiheessa ja saamelaiskäräjien edustaja Pekka Aikio on silloisessa työryhmässä sitoutunut voimassa olevaan metsäsertifiointikriteeristöön. Ilmeisesti edustaja Saijets on saanut asiasta virheellistä tietoa – asian voi jokainen tarkistaa Suomen Metsäsertifiointi ry:ltä. Metsähallituksen aluepäällikkö Kii Korhonen on todennut asian myös blogissaan – kiitos tarkentavasta viestistä. Saijetsin väitteiltä on pudonnut pohja pois – olisi todella epäloogista olla hyväksymättä saamelaiskäräjien, kolttaneuvoston ja metsähallituksen yhteisesitystä saamelaiskulttuuria ja -elinkeinoja käsitteleväksi metsäsertifiointikriteeriksi 27, koska saamelaiskäräjät on jo sitoutunut voimassa olevaan kriteeristöön ja neuvoteltu esitys tuo selkeitä parannuksia nykytilanteeseen. Ystävällisin terveisin, Klemetti Näkkäläjärvi</p>
<p>17. maaliskuuta 2009 18:11</p>
<p>Anonyymi kirjoitti...</p>
<p>Pitkään saamelaiskäräjien politiikkaa seuranneena tiedän, että saamelaispolitiikkaan kuuluu eriäviä näkökulmia ja kokoukset voivat olla vaiherikkaita, mutta nyt ei olla enää oikealla tolalla. Väärälle ladulle johtamisen pääosan on vallannut tamperelainen Janne Saijets. Saamelaiskäräjät on viimeisen vuoden aikana tehnyt rakentavaa politiikkaa ja saanut monia asioita eteenpäin. Täytyy ihmetellä Saijetsin pyrkimyksiä saamelaiskäräjillä, hänen ajama politiikkansa tuntuu olevan pikemminkin saamelaisia vastaan kuin eduksi. Onko tuhannen kilometrin päästä vaikea nähdä elävän saamelaiskulttuurin asioita vai näkeekö hän ne niin paljon muita selkeämmin? Ja kovasti Saijets näyttää haluavan julkisuutta yleisönosastoilla, ja näköjään myös puheenjohtajan blogilla. Mies on selkeästi ottanut saamelaiskäräjien edustajan pestin vakavissaan. Mietityttää vain, että mihin hän politiikallaan pyrkii. Historiasta tiedämme, että <span type="quote">"hajota ja hallitse"</span> on eräs vallankäytön muoto. Vääristeltyjen totuuksien ja perättömien asioiden levittäminen kuuluu puolestaan juorupiireihin. Olisi hauska tietää mitä mieltä Saijetsin äänestäjät ovat. Tällaisia edustajiako saamen kansa tarvitsee ja näinkö asioita edistetään? Saijets on nykyisten saamelaiskäräjien korkeimmin koulutettu edustaja. Harmi sinänsä, sillä Saijetsin tyylillä Saamelaiskäräjät ei pääse hyödyntämään hänen koulutustaan. Inarinsaamelainen</p>
<p>17. maaliskuuta 2009 22:40</p>
<p>Anonyymi kirjoitti...</p>
<p>Arvoisa puheenjohtaja ja myös Kii ja muut blogin lukijat! Lukekaa: http://www.samediggi.fi/index.php?option=com_docman&amp;task=doc_download&amp;gid=469&amp;Itemid=10 Jos saatte käsiinne Saamelaiskäräjien lausunnon 22.11.2005 tai hallituksen pöytäkirjan 14.11.2005, aina parempi. Ystävällisin terveisin, Janne Saijets</p>
<p>18. maaliskuuta 2009 15:34</p>
<p>Anonyymi kirjoitti...</p>
<p><span type="quote">"Metsäsertifiointi ja metsänhakkuu ovat kaksi eri asiaa, vaikka asia voi tuntua abstraktilta. " abstrahointi on viety aika pitkälle, jos nuo kaksi alkaa eri asioiksi nimeämään. Sertifiointia tarvitaan, notta hakattua puuta saataisiin kaupaksi. Saamelaiskäräjien edellinen puheenjohtaja ei ole missään vaiheessa sitoutunut PEFC-kriteereihin, eikä muihinkaan sertifikaattikriteereihin. Kaivamalla käräjien arkistoa tästä kin löytyy kyllä mustaa valkoisella. Koltta-alueen kaksi kolttapaliskuntaa ovat molemmat erämaa-alueella, eli kolttaneuvoston tarve "päästä vaikuttamaan paremmin serfiointiin"</span> on hieman teoreettinen. Kuullaan nyt ensin, mitä kyläkokous asiasta päättää ennen kuin kolttaneuvoston päätöstä mielletään lopulliseksi. Ja vieläpä sananen illan lopuksi: jos avaa ikiomassa blogissaan keskustelun aiheesta kuin aiheesta, ja joku siihen osallistuu, vieläpä omalla nimellään, olisi paras sitten käydä sitä keskustelua.</p>
<p>19. maaliskuuta 2009 0:46</p>
<p xml:lang="sms">Juvvá Lemet - Klemetti Näkkäläjärvi</p>
<p>kirjoitti...</p>
<p>Hei, ohessa tiedote metsäsertifiointiasiasta joka on herättänyt vilkkaan keskustelun. Tiedotteen liitteet voi tarvittaessa saada minulta. ASIA: Saamelaiskäräjien osallisuus metsäsertifiointijärjestelmään FFCS:1001:2003 valmiste-lun aikana Arvoisat vastaanottajat, elinkeino- ja oikeuslautakunnan kokouksessaan 9.3. tekemä päätös hylätä Saamelaiskäräjien, Kolt-taneuvoston ja Metsähallituksen yhteisesitys saamelaiskulttuuria ja elinkeinoja käsitteleväksi met-säsertifiointikriteeriksi ja koko metsäsertifiointikriteeristö on herättänyt paljon keskustelua ja asiassa on välitetty erilaista tietoa julkisuuteen. Erityisesti edustaja Jan Saijets on hyvin aktiivisesti edustanut metsäsertifiointikriteeristöä vastustavaa kantaa, ja hän on perustellut asiaa siten, että saa-melaiskäräjät ei ole sitoutunut aiemmin metsäsertifiointijärjestelmään. Saamelaiskäräjien toiminnan läpinäkyvyyden kannalta on tärkeää, että käräjäedustajat ilmoittavat omat sidonnaisuutensa käsitel-lessään sellaisia asioita, joissa voi nousta esille jääviyskysymykset. Tarkastetun elinkeino- ja oike-uslautakunnan 9.3. kokouksen pöytäkirjan mukaan lautakunnan jäsen Jan Saijets ei ollut kertonut kokoukselle käsitellessä että hän on Suomen porosaamelaiset ry:n edustajana FSC (Forest stewarship council) - metsäsertifiointijärjestelmässä. Kyse on FFCS/PEFC-järjestelmän kanssa kilpailevasta metsäsertifiointijärjestelmästä. Saamelaiskäräjät osallistui vuonna 2003 ja osallistuu parhaillaan FFCS/PEFC-järjestelmän standardien tarkistustyöhön. FSC-sertifikaatiojärjestelmä ei hyväksy PEFC-järjestelmää, jonka johdosta edustaja Saijetsin etuna on ollut PEFC-kriteeristön hylkääminen. Pyydän jatkossa lautakuntien jäseniä kiinnittämään huomiota jääviys- ja sidonnaisuuskysymyksiin kokouksissa. Saamelaiskäräjät on osallistunut edelliseen metsäsertifikatiokriteerien tarkistustyöhön vuosina 2002-2003 ja osallistuu parhaillaan standarien tarkistustyöhön vuosina 2008-2009. Standardien tar-kistustyöhön osallistumisesta ovat päättänyt saamelaiskäräjien hallitukset. Vuosina 2002-2003 standardien tarkistustyöhön osallistui Pekka Aikio ja parhaillaan standardien tarkistustyöhön osal-listuu Klemetti Näkkäläjärvi. Saamelaiskäräjien osalta metsäsertifiointijärjestelmä ei tuo velvollisuuksia, vaan mahdollisuuksia vaikuttaa ja osallistua. Metsäsertifiointijärjestlemässä saamelaiskäräjät on osapuolena standardien valmistelussa, tiedon antajana ja neuvotteluosapuolena. Voimassa olevassa standardin valmistelussa (FFCS:1001:2003) saamelaiskäräjät on ollut osallisena eikä Metsäsertifiointi ry:lle ole toimitettu saamelaiskäräjien toimesta tietoa siitä, että saamelaiskäräjät ei hyväksy metsäsertifiointistandardia 27 koskien saamelaiskulttuurin ja luontaiselinkeinojen huomioimista. Saamelaiskäräjien edustajana metsäsertifiointityöryhmässä on ollut silloinen saamelaiskäräjien puheenjohtaja Pekka Aikio, ja tiedotteen liitetiedostossa on koottuna tietoa saamelaiskäräjien osallisuudesta metsäsertifiointijärjes-telmään. Tiedot ovat julkisia ja saatavissa Suomen metsäsertifiointi ry:ltä. Metsäsertifiointikriteeristössä voidaan olla mukana kolmessa eri yhteydessä: 1) kriteeris-tön/vaatimusten sopimisen/määrittämisen yhteydessä, 2) kriteerien toimeenpanon eli sertifioitujen metsien hoidon ja käytön tilanteissa ja 3) viestinnän tasolla. Saamelaiskäräjät on ollut osallinen kriteeristön määrittämisen yhteydessä eli tasolla 1). Liitteistä myös ilmenee, miten saamelaiskäräjien esitykset on huomioitu FFCS 1001:2003 –standardin valmistelun aikana. Voimassa olevat stan-dardit löytyvät internetistä osoitteesta: www.pefc.fi. Toinen taso on kriteeristön täytäntöönpano. Tällä tasolla saamelaiset ovat mukana vain siltä osin kuin he harjoittavat metsätaloutta eli esim. metsänhoitoyhdistysten jäseninä, metsäalan yrittäjinä ja metsätyöntekijöinä. Kriteeri 27 ei aseta mitään velvoitteita saamelaisille, vaan ainoastaan Metsähallitukselle. Saamelaiset eivät voi olla osallisina kriteeristön toimeenpanossa muuten kuin harjoittaessaan metsätaloutta. Ulkopuolinen auditointiyritys selvittää vuosittain metsäsertifikaatio kriteeristön toteutumista. Suo-men metsäsertifiointi ry ei ole osallinen metsäsertifiointikriteeristön toteutumisen arvioinnissa eikä yhdistykselle tule tietoa lausuntojen sisällöstä. Auditiointiyritys on velvollinen arvioimaan kaikkien mahdollisten valistusten sisällön/taustan ja niiden mahdolliset vaikutukset sertifikaatin voimassaoloon. Saamelaiskäräjille on toimitettu vuosittain kysely metsäsertifiointijärjestelmän toi-mivuudesta, mutta saamelaiskäräjät ei ole toimittanut tietoa kriteeristön toimivuudest-sa/toimimattomuudesta ulkopuoliselle auditoijalle. Saamelaiskäräjät edellisen hallituksen antamat lausunnot auditoijayritykselle ovat olleet samansisältöisiä, joissa todetaan virheellisesti että saame-laiskäräjät ei olisi sitoutunut metsäsertifiointijärjestelmään ja tästä syystä on päättänyt olla lausu-matta asiasta enempää. Kyseiset lausunnot ovat ilmeisesti perustuneet virheelliseen tietoon met-säsertifiointijärjestelmästä ja saamelaiskäräjien aikaisemmat hallitukset ovat jättäneet käyttämättä tärkeän vaikutusmahdollisuuden. Saamelaiskäräjien osalta lausunnon antaminen metsäsertifiointikriteerin toimivuudesta ei ole min-käänlainen sitovuuden osoitus järjestelmään, koska metsäsertifiointijärjestelmä ei tuo saamelaisille mitään velvollisuuksia kuten edellä on esitetty. Saamelaiskäräjien edellinen hallitus on jostakin syystä jättänyt käyttämättä tämän vaikutusmahdollisuuden kriteeristön toimivuuden arvioinnissa. Tämä on tarkoittanut sitä, että edellinen saamelaiskäräjät on ollut tyytyväinen metsäsertifiointikri-teeristön toimivuuteen Kolmas taso on kansallinen ja kansainvälinen viestintä. Saamelaiskäräjät on ilmoittanut vuonna 2005, että saamelaiskäräjien puheenjohtaja ei ollut käytettävissä tätä asiaa koskeviin keskusteluihin, vaan yhteyshenkilönä tässä asiassa oli hallintohenkilöstö, kuten liitteistä ilmenee. Saamelaiskäräjät oli ilmoittanut että ei osallistu metsäsertifiointijärjestelmän kansalliseen ja kansainväliseen vies-tintään. Yhteenvetona voidaan todeta, että saamelaiskäräjät on osallistunut asianmukaisesti voimassa olevan metsäsertifiointikriteeristön valmisteluun vuosina 2002-2003 ja on hyväksynyt metsäsertifiointi-standardit. Kriteeristön toimeenpanoon saamelaiskäräjät ei edes voi osallistua. Saamelaiskäräjät on todennut epävirallisesti, ettei osallistu kriteeristön kansalliseen ja kansainväliseen viestintään. Oheiseen liitteeseen 1 on koottu voimassa metsäsertifiointikriteeri ja elinkeino- ja oikeuslautakunnan hylkäämä Metsähallituksen, Kolttaneuvoston ja Saamelaiskäräjien yhteisesitys uudeksi met-säsertifiointistandariksi. Rovaniemellä 19.3.2009 Merk. Klemetti Näkkäläjärvi Liitteet: 13 kpl</p>
<p>19. maaliskuuta 2009 12:03</p>
<p>Anonyymi kirjoitti...</p>
<p>nyt kyllä menee puurot ja vellit puheenjohtajalla niin iloisesti sekaisin ettei enää rajoja ole. <span type="quote">"Saamelaiset eivät voi olla osallisina kriteeristön toimeenpanossa muuten kuin harjoittaessaan metsätaloutta. " Saamelaiset ovat kriteeristön, oli kyseessä PEFC- tai FSC-sertifikaatti, toimeenpanossa mukana monitoroijina- ei siellä olla edustamassa metsätaloustekijöinä saamelaisina metsureina, vaan nimenomaan sen alkuperäiskansapykälän kohdalla monitoroimassa, onko alkuperäiskansan alueella harjoitettava metsätalous tehty yhteisymmärryksessä alkuperäiskansan kanssa vai ei. On aivan älyvapaata ajatella, että käräjät olisivat automaattisesti mukana sertifikaatissa, jos eivät "asianmukaisesti"</span> siitä irtisanoudu, jos ovat osallistuneet keskusteluun kriteeristöstä jollain tasolla. Mukana ollaan vasta, kun aiheesta on kirjallinen sopimus, kaikkien neuvotteluosapuolten kanssa. Tämähän on yhtä hienoa logiikkaa kuin että väittäisimme että puheenjohtaja on kokoomuslainen koska vuoropuhelee ulkoministerin kanssa, jos ei erikseen ilmoita ettei ole. Saamelaiskäräjien puheenjohtaja on instituutio, ja nyt kyllä instituutio ei toimi asemaansa edellyttävällä arvokkuudella. Mikä ihmeen 13 liitteen tiedote, jossa pannaan edellisen puheenjohtajan tekosiksi jotakin sellaista, mitä hän ei ole tehty, annetaan hienoja <span type="quote">"paljastuksia"</span> Jan Saijetsin jääviydestä- MISTÄ JÄÄVIYDESTÄ? Samoissa sertifikaattityöryhmissä istuvat myös metsäteollisuus ja kansalaisjärjestöt. Ihan oikeasti, ole nyt sen verran mies että myönnä virheesi, tarkista kantasi sertifikaattihommissa, lakkaa väärän tiedon levittäminen, KUUNTELE, mitä poronhoitajat sinulle sanovat ja heitä houkkaamasta.</p>
<p>19. maaliskuuta 2009 22:18</p>
<p>Anonyymi kirjoitti...</p>
<p>Kyllä on kommentoijalla sisälukutaito kadoksissa. Suosittelisin kommentoijaa tulemaan esiin omalla nimellään ja pyytämään puheenjohtajan tiedotteen liitteet luettavakseen. Eihän hän voi blogissaan laittaa kaiken maailman kokouspapereita liitteiksi. Jonkinasteiset säännöt pitää saamelaiskäräjilläkin olla jos se osallistuu työryhmiin. Eihän käräjät voi irtisanoutua mistään yhteistyöstä ilmoittamatta siitä yhteistyötahoille asianmukaisesti? Minusta kyllä kovasti tuntuu siltä, että täällä toimii joku porukka saamelaiskäräjien ja saamelaistenkin sisällä joka vain haluaa vastustaa saamelaisten oikeuksien kehittämistä ihan vaan periaatteen vuoksi. Edellinen kommentoija oli hyvin ala-arvoinen ja lapsellinen. Kommentoijan kirjoitusyyli kyllä muistutti Saijetsin tyyliä hyvin läheisesti. Saamelaiskäräjien puheenjohtaja on blogissaan luonut keskustelumahdollisuuksia ja vaikutusmahdollisuuksia saamelaiskrääjien politiikkaan. Ennen tällaista mahdollisuutta ei ole ollut. Tällaiset anonyymit kommentoijat jotka eivät pysty asialliseen kielenkäyttöön tuhoavat koko blogin idean. Suosittelen kyllä omalta osaltani että ennen kuin alkaa haukkumaan viestintuojaa eli saamelaiskäräjien puheenjohtajaa, ottaa asiosita selvää. Anonyymi kommentoija ei ole niin tehnyt, hän vaan julistaa omaa poliittista agendaansa. Ota selvää kuten saamelaiskäräjien puheenjohtaja blogissaan kirjoittaa Suomen metsäsertifiointi ry:ltä miten asiat on. Se on puolueeton osapuoli joka hallinnoi sitä sinun vihaamaasi metsäsertifiointikriteeristöä. Kyllä tuntuu että anonyymi kommentoija ja Saijets ovat jonkin Greenpeacen asialla. Tämä pitäisi kyllä tunnustaa. Katsoin netistä äsken Saijetsin sidonnaisuuksia. FSC-järjestelmän hallituksessa hän tuntuu tukevasti istuvan niin kuin puheenjohtaja blogissaan sanoi. Etsikää joku muu paikka valitusvirsillenne - varmaan Greenpeacen keskustelupalsta olisi siihen mitä erinomaisin. Kohta varmaan käy niin kuin haluatte, eli nykyinen metsäsertifiointijärjestelmä jää voimaan ja saamelaisporonhoidolle ei jää mitään mahdollisuuksia vaikuttaa. Se on varmaan tosi kiva teistä kun metsää hakataan niin saa haukkua metsähallitusta oikein olan takaa. Se se vasta miehistä puuhaa onkin ja edistää tosi erinomaisesti saamelaisten asioita! Minusta tässä jupakassa on kaikkein huvittavinta se, että edellinen saamelaiskäräjät ei käyttänyt ollenkaan vaikutusvaltaansa metsäsertifiointijärjestelmän kautta. Surullista sinänsä, koska jos saamelaiskäräjät olisi lausunut että kriteeristö ei toteudu niille ulkopuolisille auditoijille, Nellimin metsäkiistat olisi varmasti voitu ehkäistä ja metsänhakkuu olisi siellä loppunut. Terveisin metsänhakkuut kokenut saamelaisalueella asuva poromies P.S. Siellä Tampereella on varmaan hyvä laukoa näitä suuria totuuksia, mutta siellä ei joudu elämään metsänhakkuiden kanssa ja neuvottelemaan Metsähallituksen kanssa. Greenpeace on kyllä siellä hyvin tavoitettavissa.</p>
<p>19. maaliskuuta 2009 23:52</p>
<p>Anonyymi kirjoitti...</p>
<p>Metsähallituksen (? ehkä) Kii Korhonen lähetti tähän blogiin mielenkiintoisen kommentin, johon kaipaisin lisävalaistusta. Tässä blogissa on juteltu PEFC-sertifioinnista ja viitattu välillä johonkin FSC-setifiointiin. Nyt Pii kuitenkin toi keskusteluun aivan uuden kirjainyhdistelmän, joka hämmentää minua. Jokin FFCS-sertifiointi (muistinkohan oikein kirjainyhdistelämän). Voisiko joku käyttää julkisen vallan tiedotusvelvollisuutta, ja kertoa meille tämän blogin lukijoille näiden kolmen sertifikaatin erot ja historiat lyhyen kaavan kaavan mukaan. Jotta me ymmärtäisimme, mistä täällä oikein keskustellaan saamamelaiskäräjien puheenjohtajan blogissa.</p>
<p>20. maaliskuuta 2009 0:57</p>
<p xml:lang="sms">Juvvá Lemet - Klemetti Näkkäläjärvi</p>
<p>kirjoitti...</p>
<p>Hyvä kello n. kello 22 viestin jättänyt anonyymi, kuten totesin tiedotteessa niin voin toimittaa käyttöösi kyseiset tiedotteen liitteet, mutta tarvitsen tietoosi sähköpostiosoitteesi. Jos olet saamelaiskäräjien jäsen, saat ne myös saamelaiskäräjien diaarista. Kyse ei ole mistään suurista paljastuksista, ne ovat julkisia asiakirjoja jotka ovat olleet saatavilla mm. internetissä. Suosittelen niihin tutustumista ja tiedotteeni tarkempaa lukemista, koska viestistäsi päätellen et tainnut aivan viestiäni ymmärtää. Kyseessä on myös minun blogini avoin kommentointimahdollisuus, kyse ei ole keskustelupalstasta. Siksi toivon että kommentoijat kirjoittaisivat asiallisesti. Jos kommentoija lukisi tiedotteeni tarkasti, hän myös huomaisi, että en ole syyttänyt edustaja Saijetsia jääviksi, olen vaan todennut että asioita käsitellessä omat sidonnaisuudet on hyvä ilmoittaa. Mitä tulee muihin kommentteihisi, niin vastaan mielellään jatkokysymyksiisi kunhan olet tutustunut asiaan tarkemmin ja tuot selvästi esille huolenaiheesi. Metsäsertifiointistandardityössä on olemassa omat sääntönsä ja toimintamallinsa johon saamelaiskäräjät on sitoutunut lähtiessään metsäsertifiointistandardin tarkistustyöhön, oli se vuonna 2002 tai nyt. Metsäsertifiointijärjestelmä on monimutkainen, ja sen voi helposti ymmärtää joksikin muuksi kuin mitä se on. Saamelaiskäräjien osalta metsäsertifiointikriteeristö lausunnon käsittely etenee normaalissa järjestyksessä. Saamelaiskäräjien hallitus kokoontuu käsittelemään asiaa maaliskuun lopulla. Asian esittelyn ja päätösesityksen tekee elinkeino- ja oikeuslautakunnan esittelijä eli lakimiessihteeri. Saamelaiskäräjien hallitus on hyväksynyt saamelaiskäräjien, Metsähallituksen ja Kolttaneuvoston yhteisesityksen jo kertaalleen kokouksessaan. Luonnollisesti hallituksella on mahdollisuus muuttaa mielensä elinkeino- ja oikeuslautakunnan päätöksen perusteella. Itse pidän neuvoteltua yhteisesitystä erittäin hyvänä tässä tilanteessa. Yhteisesityksen valmistelussa on kuultu saamelaisten kotiseutualueen paliskuntia ja saamelaiskäräjien yhteisesitys perustuu hyvin pitkälle poroisäntien ehdotuksiin. Noudatan luonnollisesta hallituksen kokouksen päätöstä ja jos se päättää elinkeino- ja oikeuslautakunnan kannan mukaisesti, vien asian metsäsertifiointityöryhmälle ja voimassa oleva metsäsertifiointikriteeristö jää täten voimaan saamelaiskulttuurin ja elinkeinojen osalta. Yksi kommentoija halusi tarkennuksia näihin kirjainyhdistelmiin. Oli kyse mistä kirjainyhdistelmästä tahansa, metsäsertifioinnin päätavoitteena on kertoa puutuotteiden kuluttajille siitä, että metsiä käytetään ja hoidetaan kestävästi. Sertifioinnissa tarkistetaan, täyttääkö metsien hoito ja käsittely sovitut vaatimukset. Tarkastuksen (auditoinnin) tekee kolmas, riippumaton osapuoli, joka myöntää sertifikaatin vaatimukset täyttäville metsille. Sertifiointi on markkinaosapuolten välistä toimintaa, mutta sertifioinnin kriteerit ja indikaattorit liittyvät läheisesti valtioiden ympäristönsuojelu- ja metsätalouspolitiikkaan. Valtioiden välisissä sopimuksissa kestävän metsätalouden kriteereille ja indikaattoreille on myös määritelty tavoitteet, joilla kestävyyttä voidaan seurata ja ohjata. Järjestelmä on hieman monimutkainen, mutta yritän selventää asiaa. FSC-järjestelmä on metsäsertifiointijärjestelmä, johon ovat sitoutuneet mm. suuret ympäristöjärjestöt, saamelaisneuvosto ja Suomen porosaamelaiset. Järjestössä on myös metsäteollisuuden edustus mukana, muttei Suomen valtio Metsähallituksen kautta. Saamelaiskäräjille on tärkeintä olla mukana sellaisessa metsäsertifiointijärjestelmässä jossa Suomen valtio on mukana. Saamelaisten kotiseutualueen metsistä noin 90 % on Metsähallituksen hallinnassa. FSC-seritifioituja metsiä on mm. metsätalousyrityksien metsiä, yhteisöjen metsiä yms. Sitten on tai oli olemassa Suomen metsäsertifiointijärjestelmä FFCS ( Finnish Forest Certification System) johon Kii ja kommentoija viittasivat. FFCS on Suomen metsille vuosina 1996-99 kehitetty kansallinen metsäsertifiointijärjestelmä. Saamelaiskäräjät on osallistunut standardien laatimiseen vuodesta 1997 lähtien tässä järjestelmässä. Metsäsertifioinnin standardityöryhmä määritteli vuonna 1997 metsäkeskuksen tai metsänhoitoyhdistyksen alueella sovellettavat 37 sertifiointikriteeriä tai vaihtoehtoisesti tilatasolla sovellettavat 23 kriteeriä. Suomalainen metsäsertifiointijärjestelmä perustuu alueelliseen ryhmäsertifiointiin ja on hyödyntänyt yleiseurooppalaisia kriteereitä ja indikaattoreita. Syksyllä 2000 yli 90 % maamme metsäalasta oli sertifioitu. FFSC sai keväällä 2000 PEFC-järjestelmän hyväksynnän , eli FFSC vaihtoi nimeään kansainväliseksi PEFC-järjestelmäksi. PEFC (Programme for the Endorsement of Forest Certification schemes) on kansainvälinen metsäsertifiointijärjestelmä, jonka kehittäminen aloitettiin vuonna 1998. Järjestelmässä on mukana pienmetsänomistajia ryhmäsertifioinnin kautta sekä valtiot ja yksityisiä metsäteollisuusyrityksiä. Järjestelmään on sitoutunut kansainvälisesti useita valtioita. Toivottavasti tämä selvensi asiaa. Vastaan mielelläni lisäkysymyksiin. Ystävällisin terveisin, Klemetti Näkkäläjärvi</p>
<p>20. maaliskuuta 2009 9:29</p>
<p>Anonyymi kirjoitti...</p>
<p>jos ei kaipaa anonyymia kommentointia, sitten ei pidä laittaa blogiinsa sellaista asetusta. Blogin idea käsittääkseni on myös se, että kansalaisyhteiskuntakeskusteluun voi osallistua myös nimettömänä, lausuen mielipiteitä, jotka ovat vastakkaisia. instituution velvollisuus on kestää. metsähakkuut kokenut poromies- anonyymi puolestaan muistuttaa kirjoitustyyliltään erehdyttävästi puheenjohtajaa itseään, että siltä pohjalta.</p>
<p>20. maaliskuuta 2009 10:51</p>
<p>Anonyymi kirjoitti...</p>
<p>porosaamelaiset eikä saamelaisneuvosto ole sitoutuneet FSC-serfitikaattiin, kyseessä on neuvottelut siitä, löytyykö yhteistä ymmärrystä serfikaatin kriteeristölle.</p>
<p>20. maaliskuuta 2009 10:56</p>
<p>Anonyymi kirjoitti...</p>
<p>Nimimerkki metsänhakkuut kokenut poromies ei ole saamelaiskäräjien puheenjohtaja. Halpamaisia väitteitä, eikö tämän parempaan pysty? Terveisin yllä oleva nimimerkki</p>
<p>23. maaliskuuta 2009 19:26</p>
<p>Anonyymi kirjoitti...</p>
<p>mitenkä julkinen riitely kaikenkansan silmien alla auttaa saamelaisten asiaa? metsähallitus nauraa partaansa ja hakkaa lisää.</p>
<p>31. maaliskuuta 2009 15:07</p>
<p>Lähetä kommentti</p>
<p xml:lang="fkv">Tilaa:</p>
<p>Lähetä kommentteja (Atom)</p>
</body></document>
